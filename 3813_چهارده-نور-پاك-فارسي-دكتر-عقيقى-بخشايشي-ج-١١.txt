14 نور پاك (عليهم السلام) 11. زندگى امام محمد تقى الجواد (عليه السلام) دكتر عقيقى بخشايشى
بسم الله الرحمن الرحيم
دفتر نشر نويد اسلام مؤسسهء انتشارات نويد اسلام 14 نور پاك (عليهم السلام) زندگى امام محمد تقى الجواد (ع) ناشر: انتشارات نويد اسلام / حروفچينى و صفحه بندى: متين نگار انتشار: تابستان 1381 / نوبت چاپ: اول ليتوگرافى: اهل بيت (ع) / چاپ: بهار / صحافى: الجواد تيراژ: 2000 نسخه / قيمت: 550 تومان شابك: 9 - 97 - 6485 - 964 كليه حقوق براى ناشر محفوظ است.
نشانى:
تهران، رو به روى دانشگاه، خيابان 12 فروردين، كوچه نوروز، پلاك 6، انتشارات فراهانى / 6405932 قم، پاساژ قدس، طبقه همكف، پلاك 111، انتشارات نويد اسلام / 7743462 تبريز، سازمان تبليغات اسلامى / 9 - 5272003 مشهد، انتشارات عليزاده / 50332
شناسنامهء مبارك امام محمد تقى الجواد (ع) نام مبارك: محمد (ع) كنيهء شريف: ابوجعفر القاب مبارك: جواد، تقى، مرتضى، قانع نام پدر بزرگوار: على بن موسى الرضا (ع) نام مبارك مادر: سبيكهء نوبيه سال ولادت: 10 رجب 195 هجرى سال شروع امامت: 203 ه‍ سن شروع امامت: 8 سال مدت امامت: 17 سال مدت عمر مبارك: 25 سال تاريخ شهادت: آخر ذى القعده 220 ه‍ علت شهادت: مسموميت به زهر دختر مأمون محل دفن: كاظمين تعداد فرزندان: 2 پسر و 2 دختر خلفاى معاصر: مأمون - معتصم عباسى
بخش اول ولادت و امامت آن بزرگوار
بخش اول / ولادت و امامت آن بزرگوار...
امام جواد (عليه السلام) آنچنان كه از نام زيبايش پيدا است، امام با ذل و بخشنده و سخاوتمند و كريم مى باشد. درياى كرم وجود و فضل او، مورد اتفاق دوست و دشمن مى باشد.
اين پيشواى معصوم، روز جمعه نوزدهم ماه مبارك رمضان، ماه عبادت و نيايش، به سال يكصد و نود و پنج هجرى در پايگاه نشر معارف اسلام، (مدينه) قدم به عرصه حيات گذاشت و وارث مقام نبوت و تفسير كنندهء حقائق ناب اسلام گرديد. (1) نهمين ستاره برج امامت، و يازدهمين كوكب درخشندهء عصمت و طهارت، كه نخستين و آخرين فرزند پيشواى هشتم، حضرت على بن موسى الرضا (عليه السلام) بود با نام محمد (عليه السلام) موسوم گرديد تا تجديد كنندهء خاطرات و مجاهدات نياى بزرگوارش، پيامبر عاليقدر اسلام باشد، بعدها در اثر زهد و ورع و تقوايى كه از او مشاهده شد به لقب " تقى " موسوم گرديد و در اثر بخشندگى و سخاوتى كه در راه خدا داشت به لقب " جواد " نيز معروف شده است.
مادر با فضيلت و پاكدامن او به نام " سبيكه " يا " خيزران مصرى " أم ولدى است كه تبارش به ماريه قبطيه مادر ابراهيم همسر گرامى رسول خدا (صلى الله عليه وآله) مى رسد.
او از نظر فضيلت و تقوا، در حدى بود كه مورد توجه پيشوايان معصوم (عليه السلام) قرار داشت.
در آن حديثى كه از امام موسى بن جعفر (عليه السلام) نقل شده است، امام (عليه السلام) او را مشمول عنايات خاص خود قرار داده است و به " ابن سليط " يكى از ياران خود توصيه مى فرمايند: " اگر امكان ملاقات او را داشتى، سلام مرا به او ابلاغ نما ". (2) او در تحت مراقبت پدر معصوم (عليه السلام) و در دامن پر فضيلت چنين مادر پرهيزكار و
باتقوائى، پرورش يافت و آمادهء پذيرش و انجام مسئوليت بزرگ امامت الهى گرديد كه پيشوايان دينى يكى پس از ديگرى متعهد انجام آن فرمان مقدس آسمانى بوده اند.
مشخصات جسمى مشخصات جسمى او را چنين توصيف كرده اند: " قامت، معتدل، متمايل به بلندى، رنگ چهره، گندم گون، متمايل به سبزى، دندانهاى ريز و سفيد، وابروها باريك و پيوسته، و چشمهاى سياه و فراخ، بينى كشيده و باريك داشت ". (1) پيشواى نهم در پنجمين بهار عمر خود بود كه پدرش امام رضا (عليه السلام) از مدينه عازم ايران گرديد و در سال دويست و سوم هجرى بود كه امام هشتم به فيض شهادت نائل آمدند، آن وقت اين نوزاد عزيز، در هفتمين بهار زندگى خود بود كه وارث پيشوايى و امامت عاليه گرديد. شيعيان از تقدير شگرف الهى بعيد نمى دانند كه يحيى (عليه السلام) در سن كودكى به پيامبرى برسد و عيسى (عليه السلام) روح خدا، در دوران طفوليت و شيرخوارگى مشمول الطاف خاص الهى گردد و پيام الهى را در دفاع از مادر مقدسش به مردم ابلاغ نمايد.
از اينرو دوستداران خاندان على (عليه السلام) با كمال اخلاص و ايمان، امام جواد (عليه السلام) را پس از پدر، به پيشوايى پذيرفتند و تاريخ امامت و پيشوايى او، از اول ربيع الاول سال 203 هجرى پس از شهادت پدرش امام على بن موسى الرضا (عليه السلام) آغاز مى گردد و بنا به تصريح اغلب تاريخ نويسان اسلامى هفده سال تمام، امامت او ادامه پيدا مى كند.
القاب آن حضرت لقب يا كنيه، نام دومى است كه معمولا پس از نامگذارى پدر و مادر، با در نظر گرفتن منش و رفتار و شخصيت و روحيات فرد از سوى افراد اجتماع، نسبت به فردى إعطا مى گردد و اين نوع نامگذارى در محيط عرب و در ادب عربى، نقشى بس حساس و مقام والايى دارد. شيوع و فراگيرى اين نامگذارى دوم، در بسيارى از موارد، نامگذارى نخستين را هم تحت الشعاع خود، قرار مىدهد و آن را به بوتهء نسيان و فراموشى مىسپارد. لقب يا
كنيه كه معمولا، توأم با تجليل و تعظيم، مشعر بر نام پدر يا مادر يا يادآورنده خاطره اى از خاطرات زيباى فرزند است. امام محمد تقى (عليه السلام) علاوه بر كنيه " ابو جعفر ثانى " (كه نخستين ابو جعفر، امام محمد باقر (عليه السلام) پيشواى پنجم مى باشد) داراى القاب متعددى است كه به چهار لقب معروف ايشان اشاره مى گردد:
1. جواد:
كلمه اى است كه از لفظ " جود " گرفته شده است و به معناى بخشنده و بخشايشگر و ايثار كننده در راه خدا و خلق، آمده است.
امام جواد (عليه السلام) دست بخشنده و بصيرت كامل در راه شناسايى نيازمندان داشت و مردم از عطايا و عنايات و مهر و محبت‌هاى او بهره ها مى جستند.
على ابن عيسى اربلى صاحب كشف الغمة گويد:
" امام جواد (عليه السلام) سرور بخشندگان و مصداق كامل بخشندگى و كرامت بود. چون احسان و كرامت از سجايا و خصايص ذاتى و طبايع ملكوتى ائمهء طاهرين (عليه السلام) بوده و هم آنانند كه درياى فضل و كرم الهى مى باشند... ".
2. تقى:
از كلمهء تقوا ووقايه گرفته شده است كه به معناى خود نگهدارى و پرهيز و پروا از گناه آمده است. وجود پر فيض امام (عليه السلام)، منبع تقوا و پرهيزكارى و آموزنده راه سداد و كمال و خود نگهدارى و پارسايى بود كه دوست و دشمن در آن اتفاق نظر داشتند.
3. مرتضى:
از كلمه " رضا " مأخوذ است، يعنى خشنودى، برگزيده و انتخاب شده از ميان مردم، چون امام بزرگوار، امتيازات روحى و شايستگيهاى فوق العادهء معنوى داشت ممتاز و منتخب بود كه هم خدا از او راضى و خشنود بود، و هم بندگان صالح و شايستهء خدا.
4. قانع:
كلمه اى است كه از " قنوع " و " قناعت " آمده است: يعنى به هر آنچه كه در راه خدا پيش
مى آمد، قانع و راضى بود و كوچكترين اظهار ناراحتى و عجز ولابه، از خود نشان نمى داد.
از ديگر القاب غير معروف آن بزرگوار: مرضى، متوكل، مختار و متقى را ضبط كرده اند كه طالبين تفصيل، مى توانند به " ناسخ التواريخ " يا " منتهى الأمال " يا ديگر كتب مربوطه مراجعه نمايند.
حكايتى از ولادت بانو " حكيمه " خواهر امام رضا (عليه السلام) مى گويد: به هنگام ولادت امام محمد تقى (عليه السلام) برادرم از من خواست نزد " خيزران " باشم، نوزاد به روز سوم ولادت، ديده به سوى آسمان گشود، و به چپ وراست نگريست و گفت: " اشهد ان لا إله الا الله، وأشهد ان محمدا رسول الله " من با ملاحظه ى چنين موضوع شگفتى، هراسان برخاستم و به خدمت برادرم آمدم و آنچه ديده بودم، به عرض رساندم، امام فرمود، شگفتيهايى كه بعد از اين، از او خواهيد ديد خيلى بيشتر از آنچه تاكنون ديده ايد، خواهد بود. (1) " ابو يحيى صنعانى " مى گويد: خدمت امام رضا (عليه السلام) بودم، امام جواد (عليه السلام) را كه كودكى خردسال بود نزد آن حضرت آوردند، فرمودند: " اين مولودى است كه براى شيعه، نوزادى مبارك‌تر از او به دنيا نيامده است ". (2) شايد اين فرمايش امام به همان اصلى باشد كه قبلا اشاره كرديم، زيرا تولد امام جواد (عليه السلام) نگرانى شيعيان را از اينكه امام رضا (عليه السلام) جانشينى ندارد بر طرف ساخت، و ايمان آنان را از آلودگى به شك و ترديد، نجات داد.
" نوفلى " مى گويد: هنگام مسافرت امام رضا (عليه السلام) به خراسان به آن گرامى عرض كردم: با من امرى و فرمانى نداريد؟
فرمودند: بر تو باد كه پس از من از فرزندم " محمد " پيروى كنى، من به سفرى مى روم
كه باز نخواهم آمد ". (1) " محمد بن ابى عماد " كه كاتب امام رضا (عليه السلام) بود، مى گويد: آن بزرگوار از فرزندش محمد (عليه السلام) با كنيه ياد مى كردند، (و هنگامى كه از امام جواد (عليه السلام) نامه يى مى رسيد) مىفرمود: " ابو جعفر به من نوشته است... " و هنگامى كه (به فرمان امام رضا (عليه السلام)) به ابو جعفر نامه مىنوشتم، او را با بزرگى و احترام مورد خطاب قرار مىداد، و نامه‌هايى كه از امام جواد (عليه السلام) مىآمد در نهايت بلاغت و زيبائى كلام بود.
و نيز هم او مى افزايد از امام رضا (عليه السلام) شنيدم كه مى فرمود: پس از من، ابو جعفر، وصى من و جانشينم در ميان خانواده ام خواهد بود ". (2) " معمر بن خلاد " مى گويد: " امام رضا (عليه السلام) در حالى كه مطلبى را ياد مى كرد، فرمودند: چه نيازى داريد اين مطلب را از من بشنويد؟ اين ابوجعفر است كه او را به جاى خود نشانده‌ام و در جايگاه خود قرار داده ام، ما خاندانى هستيم كه فرزندان ما (حقايق و معارف و علوم را) از پدران كاملا به ارث مى برند (3) (منظور آن است كه همه علوم و مقامات امامت از امام قبلى به امام بعدى مى رسد، و اين مخصوص امامان (صلى الله عليه وآله و سلم) است نه فرزندان ديگر ائمه).
" خيرانى " از پدرش نقل مى كند كه گفت در خراسان نزد امام رضا (عليه السلام) بودم، كسى از آن حضرت پرسيد: اگر براى شما حادثه اى رخ دهد به چه كسى رجوع كنيم؟ فرمود: به پسرم ابو جعفر. گويا، سوال كننده سن و سال امام جواد (عليه السلام) را كافى نمى دانست، امام رضا (عليه السلام) فرمودند: " خداى متعال، عيسى را به نبوت و رسالت برانگيخت در حالى كه سن او از سن كنونى ابو جعفر هم كمتر بود ". (4) " عبد الله بن جعفر " مى گويد: همراه با " صفوان بن يحيى " خدمت امام رضا (عليه السلام) شرفياب شديم، و امام جواد (عليه السلام) سه ساله بود و حضور داشتند، از امام پرسيديم: اگر حادثه يى روى
دهد جانشين شما كيست؟ امام به ابو جعفر اشاره كردند و فرمودند: اين فرزندم.
گفتيم: با اين سن و سال؟
فرمودند: آرى با همين سن و سال، خداى متعال عيسى (عليه السلام) را حجت خويش قرار داد در حالى كه سه سال هم نداشت. (1) امامت آن بزرگوار امامت مانند نبوت موهبتى الهى است كه خداى متعال به بندگان برگزيده و شايسته ى خود، عطا فرموده است، و در اين موهبت، سن و سال دخالتى ندارد. شايد كسانى كه پيامبرى و امامت كودك خردسال را بعيد و ناممكن پنداشته اند، اين امور الهى و آسمانى را با مسائل عادى اشتباه گرفته اند و در يك رديف تصور نموده اند. در حالى كه اينطور نيست، امامت و نبوت به خواست خداى متعال وابسته است. و خداوند به بندگانى كه به علم نامحدود خويش، شايستگى آنان را براى چنين مقامى مى داند، عنايت مى كند، و هيچ اشكالى ندارد كه گاهى بنابر مصالحى، خداوند همه ى علوم را به كودكى خردسال عطا كند و او را در سنين كودكى، به پيامبرى مبعوث و يا به امامت امت به گمارد.
امام نهم حضرت جواد (عليه السلام)، در حدود هشت يا نه سالگى به مقام شامخ امامت رسيد.
" معلى بن محمد " مى گويد: پس از درگذشت امام رضا (عليه السلام)، امام جواد (عليه السلام) را ديدم، و در قد و اندام او دقيق شدم تا براى شيعيان بازگو كنم. در اين حال، آن حضرت نشستند و فرمودند:
اى معلى! خداوند در امامت نيز، همانند نبوت احتجاج كرده و فرموده است: " و اتيناه الحكم صبيا " (به يحيى در خردسالى نبوت داديم). (2) " محمد بن حسن بن عمار " مى گويد:
دو سال در مدينه خدمت " على بن جعفر " مى رفتم و او رواياتى كه از برادرش، امام موسى بن جعفر (عليه السلام) شنيده بود، برايم مىگفت و من مىنوشتم، يك روز در مسجد پيامبر (صلى الله عليه وآله) نزد او نشسته بودم، امام جواد (عليه السلام) وارد شد " على بن جعفر " بدون كفش وردا از جاى خود جست و دست آن حضرت را بوسيد و تعظيم كرد. امام به او فرمودند: اى عمو بنشين! خدا تو را در رحمت قرار دهد.
عرض كرد: سرور من چگونه بنشينم در حالى كه شما ايستاده‌ايد.
هنگامى كه " على بن جعفر " به جاى خود بازگشت، ياران و معاشرانش او را سرزنش كردند كه تو عموى پدر او هستى و اين گونه او را احترام مىكنى!
" على بن جعفر " گفت: ساكت باشيد، در حالى كه خداى جليل اين ريش سفيد را - و بر محاسن خود دست نهاد - سزاوار امامت نديده و اين جوان را سزاوار يافته و امام قرار داده است، فضيلت او را انكار كنم؟! از آنچه مى گوييد به خدا پناه مى برم، من بنده ى اويم. (1) " عمر بن فرج " مى گويد همراه امام جواد (عليه السلام) در كنار دجله ايستاده بوديم، به ايشان گفتم: شيعيان شما ادعا مى كنند، شما وزن آب دجله را مى دانيد.
فرمودند: آيا خدا توانائى آن را دارد كه علم به وزن آب دجله را به پشه‌يى عطا كند؟
گفتم: آرى خدا قادر است.
فرمودند: من نزد خدا از پشه و از بيشتر مخلوقاتش، گرامى‌ترم. (2) " على بن حسان واسطى " مى گويد: " تعدادى اسباب بازى همراه برداشتم و گفتم آنها را براى آن حضرت هديه مىبرم! (خدمت آن عزيز شرفياب شدم و مردم مسائل خود را مىپرسيدند و او پاسخ مىداد) چون پرسشهايشان پايان يافت، و رفتند، امام برخاستند و رفتند، و من نيز به دنبال او رفتم و بوسيلهء خادمش اجازهء ملاقات گرفتم و داخل شدم. سلام كردم، جواب سلام دادند، اما ناراحت به نظر مى رسيدند، و به من نيز اجازه ى
نشستن ندادند، پيش رفتم و اسباب بازيها را نزد او نهادم، خشمگين به من نگاه كرد، و اسباب بازيها را به چپ وراست پرتاب نمود و فرمودند:
" خدا مرا براى بازى نيافريده است، مرا با بازى چه كار؟! " من اسباب بازيها را برداشتم و از آن بزرگوار طلب بخشش كردم، و او پذيرفت و مرا عفو كرد، و بيرون آمدم ". (1) پاره يى از اخبار غيبى و كرامات 1. پس از شهادت امام رضا (عليه السلام)، هشتاد نفر از دانشمندان وفقهاى بغداد و شهرهاى ديگر، براى انجام مراسم حج به مكه سفر كردند. در سر راه خويش به مدينه وارد شدند تا امام جواد (عليه السلام) را نيز ملاقات نمايند، و در خانه ى امام صادق (عليه السلام) كه خالى بود فرود آمدند...
.
امام (عليه السلام) كه خردسال بود، وارد مجلس آنان شد، شخصى به نام " موفق " او را به حاضران معرفى كرد، همه به احترام برخاستند و سلام كردند. آنگاه پرسشهايى عنوان شد كه امام به خوبى پاسخ داد و همگان، خوشحال شدند، و آن حضرت را ستودند، و دعا كردند....
يكتن از آنان به نام " اسحق " مى گويد: من نيز در نامه يى ده مسأله نوشتم تا از آن حضرت بپرسم، و با خود گفتم اگر آن بزرگوار به پرسشهاى من پاسخ داد از او تقاضا مى كنم كه دعا كند خداوند فرزندى را كه همسرم، حامله است پسر قرار دهد. مجلس به طول انجاميد، و پيوسته از آن گرامى مى پرسيدند و او پاسخ مى داد، برخاستم بروم تا روز بعد نامه ى خود را به آن حضرت بدهم، امام تا مرا ديد فرمود: " اى اسحق! خدا دعاى مرا مستجاب فرمود، نام فرزندت را " احمد " بگذار ".
گفتم: سپاس خداى را! بى ترديد اين همان حجت خداست.
اسحق به وطن خود بازگشت، و خداوند پسرى به او عنايت كرد و نام او را " احمد " نهاد ". (2)
2. " عمران بن محمد اشعرى " مى گويد: " خدمت امام جواد (عليه السلام) شرفياب شدم، پس از انجام كارهايم به امام عرض كردم: " ام الحسن " به شما سلام رساند و خواهش كرد يكى از لباس‌هايتان را براى آنكه كفن خود سازد، عنايت فرمائيد. امام فرمود: او از اين كار بى نياز شد. من به منزل بازگشتم و نفهميدم منظور امام از اين سخن چه بوده است تا آنكه خبر رسيد " ام الحسن " سيزده يا چهارده روز پيش از آن هنگام كه من خدمت امام بودم، درگذشته است. (1) 3. " احمد بن حديد " مى گويد: با گروهى براى انجام مراسم حج مى رفتيم، راهزنان راه بر ما بستند و اموالمان را بردند، چون به مدينه رسيديم، امام جواد (عليه السلام) را در كوچه يى ملاقات كردم، و به منزل آن گرامى رفتم و داستان را به عرض امام رساندم، فرمان دادند لباسى و پولى برايم آوردند، و فرمود پول را ميان همراهان خويش به همان مقدار كه دزدها از آنان برده اند، تقسيم كن، پس از آنكه تقسيم كردم دريافتم پولى كه امام (عليه السلام) عطا كرده بود درست به همان اندازه بود كه دزدها برده بودند نه كمتر و نه بيشتر ". (2) 4. " محمد بن سهل قمى " مى گويد: در مكه مجاور شده بودم، و به مدينه رفتم و بر امام جواد (عليه السلام) وارد شدم. مى خواستم از امام لباسى تقاضا كنم اما تا هنگام خداحافظى نشد كه تقاضاى خود را ابراز دارم، با خود انديشيدم كه تقاضايم را در نامه يى به آن حضرت بنويسم، و همين كار را كردم، آنگاه به مسجد رسول خدا (صلى الله عليه وآله) رفتم و با خود قرار گذاشتم كه دو ركعت نماز بخوانم و صد بار از خداى متعال خير و صلاح بطلبم، اگر به قلبم الهام شد كه نامه را براى امام بفرستم و اگر نه نامه را پاره كنم. چنان كردم و به قلبم گذشت كه نامه را نفرستم، نامه را پاره كرده به سوى مكه رهسپار شدم، در اين حال شخصى را ديدم دستمالى در دست و لباسى در آن دارد و ميان كاروانيان، مرا مىجويد، به من رسيد و
گفت: مولايت اين لباس را برايت فرستاده است... ". (1) 5. مأمون، امام جواد (عليه السلام) را به بغداد آورد، و دختر خود را به همسرى او درآورد، ولى امام (عليه السلام) در بغداد نماند و با همسرش به مدينه بازگشت. به هنگام بازگشت گروهى از مردم براى وداع و خداحافظى، امام را تا خارج شهر بدرقه كردند، هنگام نماز مغرب به محلى كه مسجد قديمى داشت رسيدند، امام به آن مسجد رفت، تا نماز مغرب بگزارد، در صحن سراى مسجد، درخت سدرى بود كه تا آن هنگام ميوه نداده بود، آن گرامى آبى خواست و به بن درخت وضو ساخت، و نماز مغرب را به جماعت بجاى آورد، و پس از آن چهار ركعت نافله خواند و سجده ى شكر كرد، آنگاه با مردم خداحافظى فرمود، و رفت.
فرداى آن شب، درخت به بار نشست و ميوهء خوبى داد، مردم از اين موضوع، بسيار تعجب كردند (2) از مرحوم شيخ مفيد نقل كرده‌اند، كه سالها بعد، خود اين درخت را ديده و از ميوه ى آن خورده است.
6. " امية بن على " مى گويد: " هنگامى كه امام رضا (عليه السلام) در خراسان بودند من در مدينه مىزيستم و به خانه ى امام جواد (عليه السلام) رفت و آمد، داشتم، معمولا بستگان امام براى عرض سلام مى آمدند، يك روز به كنيز خويش فرمود به آنان (بانوان فاميل) بگويد براى عزادارى آماده شوند، روز بعد، بار ديگر امام به آنان گوشزد كرد كه براى عزادارى آماده شوند! پرسيدند براى عزاى چه كسى؟ فرمود: عزاى بهترين انسان روى زمين. مدتى بعد خبر شهادت امام رضا (عليه السلام) آمد، و معلوم شد همان روز كه امام جواد (عليه السلام) فرموده بود " براى عزادارى آماده شويد " امام رضا (عليه السلام) در خراسان به شهادت رسيده بود ". (3) 7. " على بن جرير " مى گويد: " خدمت امام جواد (عليه السلام) شرفياب بودم. گوسفندى از خانهء امام (عليه السلام) گم شده بود. يكى از همسايگان را به اتهام سرقت آن كشان كشان نزد امام آوردند،
فرمود: واى بر شما! او را رها سازيد، گوسفند را او ندزديده است، هم اكنون گوسفند در فلان خانه است، برويد گوسفند را بگيريد. به همان خانه يى كه امام فرموده بود رفتند و گوسفند را يافتند و صاحب خانه را به اتهام دزدى، دستگير كرده و كتك زدند و لباسش را پاره كردند، اما او سوگند ياد مى كرد كه گوسفند را ندزديده است.
او را نزد امام آوردند، فرمود: واى بر شما! بر اين شخص ستم كرديد، گوسفند، خود به خود به خانه ى او وارد شده و او اطلاعى نداشته است. آنگاه امام براى دلجوئى و جبران پاره شدن لباسش، مبلغى به او عطا كرد ". (1) 8. " على بن خالد " مى گويد: در " سامراء " خبر شدم كه مردى را با قيد و بند از شام آورده و در اينجا زندانى كرده اند، و مى گويند مدعى پيامبرى شده است. به زندان مراجعه كردم و با زندانبانان مدارا و محبت نمودم تا مرا نزد او بردند، او را مردى با فهم و خردمند يافتم، پرسيدم داستان تو چيست؟
گفت: در شام در محلى كه مى گويند، سر مقدس سيدالشهداء حسين بن على (عليه السلام) را در آنجا نصب كرده بودند، عبادت مى كردم، يك شب در حالى كه به ذكر خدا مشغول بودم، ناگهان شخصى را جلوى خود ديدم كه به من گفت: برخيز. برخاستم و به همراه او چند قدمى پيمودم، ديدم در مسجد كوفه هستيم، از من پرسيد: اين مسجد را مى شناسى؟
گفتم: آرى مسجد كوفه است.
در آنجا نماز خوانديم و بيرون آمديم، باز اندكى راه رفتيم، ديدم در مسجد پيامبر (صلى الله عليه وآله) در مدينه هستيم، تربت پيامبر را زيارت كرديم، و در مسجد نماز خوانديم و بيرون آمديم.
اندكى ديگر رفتيم، ديدم در مكه در خانه ى خدا هستيم، طواف كرديم و بيرون آمديم، و اندكى ديگر پيموديم، خود را در شام در جاى خود يافتم، و آن شخص از نظرم پنهان شد.
از آنچه ديده بودم در تعجب و شگفتى ماندم، تا يكسال گذشت، و باز همان شخص آمد و همان مسافرت و ماجرا كه سال پيش ديده بودم به همان شكل تكرار شد، اما اين بار،
وقتى مى خواست از من جدا شود او را سوگند دادم كه خود را معرفى كند، فرمود: من " محمد بن على بن موسى بن جعفر بن محمد بن على بن الحسين بن على بن ابيطالب " هستم.
اين داستان را براى برخى نقل كردم، و خبر آن به " محمد بن عبد الملك زيات " وزير معتصم عباسى رسيد، فرمان داد مرا در قيد و بند به اينجا آورند و زندانى سازند، و به دروغ شايع كردند، كه من ادعاى پيامبرى كرده ام. " على بن خالد " مى گويد به او گفتم:
مى خواهى ماجراى تو را به " زيات " بنويسم تا اگر از حقيقت ماجرا مطلع نيست مطلع شود؟
گفت: بنويس!
داستان را به " زيات " نوشتم، در پشت همان نامه ى من پاسخ داد: به او بگو از كسى كه يكشنبه او را از شام به كوفه و مدينه و مكه برده و بازگردانده است، بخواهد از زندان نجاتش دهد. از اين پاسخ اندوهگين شدم، و فرداى آن روز به زندان رفتم تا پاسخ را به او بگويم و او را به صبر و شكيبائى توصيه نمايم، اما ديدم زندانبانان و پاسبانان و بسيارى ديگر ناراحت و مضطربند، پرسيدم: چه شده است؟
گفتند: مردى كه ادعاى پيامبرى داشت، ديشب از زندان بيرون رفته است و نمى دانيم چگونه رفته است؟ به زمين فرو رفته و يا به آسمان پرواز كرده است؟! و هر چه جستجو كرديم اثرى از او بدست نياورده ايم ". (1) 9. " ابوالصلت هروى " كه از ياران نزديك امام رضا (عليه السلام) بود و پس از شهادت امام رضا (عليه السلام) به فرمان مأمون به زندان افتاد، مى گويد:
" يك سال زندانى بودم و دلتنگ شدم، شبى بيدار ماندم و به عبادت و دعا پرداختم، و پيامبر و خاندان گرامى او را شفيع خويش قرار دادم، و خداوند را به حرمت آنان سوگند دادم كه مرا نجات بخشد، هنوز دعايم پايان نيافته بود كه ديدم امام جواد (عليه السلام) در زندان نزد
من است، فرمودند: اى اباصلت سينه ات تنگ شده است؟ عرض كردم: آرى به خدا سوگند.
فرمودند: برخيز. و دست بر زنجيرهاى من زد و قيدها باز شد و دست مرا گرفت و از زندان بيرون آوردند، نگهبانان مرا ديدند، اما به كرامت آن حضرت، ياراى سخن گفتن نداشتند، اما چون مرا بيرون آوردند فرمودند: " برو در امان خدا، بعد از اين، هرگز مأمون را نخواهى ديد و او نيز تو را نخواهد ديد " و همچنان شد كه امام فرموده بود. (1) 10. " زرقان " كه با " ابن ابى داود " (2) يكى از قضات دستگاه عباسى دوستى و صميميت داشت مى گويد: يك روز " ابن ابى داود " از مجلس معتصم بازگشت در حالى كه غمگين بود.
علت را جويا شدم گفت: امروز آرزو كردم كه كاش بيست سال پيش مرده بودم! پرسيدم:
چرا؟
گفت: به خاطر آنچه از ابو جعفر - امام جواد (عليه السلام) - در مجلس معتصم، بر سرم آمد!
گفتم: جريان چيست؟ گفت: شخصى به سرقت اعتراف كرد و از خليفه - معتصم - خواست با اجراى حد الهى او را پاك سازد. خليفه همه ى فقها را گرد آورد و محمد بن على - امام جواد (عليه السلام) - را نيز فرا خواند، و از ما پرسيد:
دست دزد از كجا بايد قطع شود؟
من گفتم: از مچ دست.
گفت: دليل آن چيست؟
گفتم: چون منظور از دست در آيه ى تيمم " فامسحوا بوجوهكم وايديكم (3) - صورت و دستهايتان را مسح كنيد "، تا مچ دست است.
گروهى از فقها در اين مطلب با من موافق بودند و مى گفتند دست دزد بايد از مچ قطع
شود، ولى گروهى ديگر گفتند لازم است از آرنج قطع شود، و چون معتصم دليل آن را پرسيد گفتند: منظور از دست در آيه ى وضو: " فاغسلوا وجوهكم وايديكم الى المرافق (1) - صورت ها و دستهايتان را تا آرنج بشوييد " تا آرنج است.
آنگاه معتصم به محمد بن على - امام جواد (عليه السلام) - رو كرد و پرسيد: نظر شما در اين مسأله چيست؟ گفتند: اينها نظر دادند، مرا معاف بدار.
معتصم اصرار كرد و قسم داد كه بايد نظرتان را بگوييد.
محمد بن على گفت: چون قسم دادى، نظرم را مى گويم، اينها در اشتباهند، زيرا فقط انگشتان (2) دزد، بايد قطع شود و بقيه ى دست باقى بماند.
معتصم گفت: به چه دليل؟
گفتند: زيرا رسول خدا (صلى الله عليه وآله) فرمود سجده بر هفت عضو، تحقق مى پذيرد، صورت (پيشانى)، دو كف دست، دو سر زانو، و دو پا (دو انگشت بزرگ پا). بنابراين اگر، دست دزد از مچ يا آرنج قطع شود، دستى براى او نمى ماند تا سجده ى نماز را بجا آورد، و نيز خداى متعال مى فرمايد:
" وان المساجدلله فلا تدعوا مع الله احدا " (3) [مساجد: جمع مسجد مى باشد] " هفت عضوى كه سجده بر آنها انجام مى گيرد، از آن خداست، پس با خدا هيچكس را مخوانيد و عبادت نكنيد " و آنچه براى خداست، قطع نمى شود.
" ابن ابى داود " مى گويد: معتصم جواب محمد بن على را پسنديد و دستور داد، انگشتان دزد را قطع كردند، (و ما نزد حضار بى آبرو شديم) و من همانجا (از شرمسارى و اندوه) آرزوى مرگ كردم.... (4)
توطئه ى ازدواج در شرح زندگانى امام رضا (عليه السلام) گذشت كه مأمون عباسى براى نجات از نابسامانيهايى كه در جامعه ى آن روز، رخ داده بود، و براى ايمنى از شورش علويان و نيز جلب محبت شيعيان و ايرانيان كوشيد، خود را دوستدار اهل بيت پيامبر (صلى الله عليه وآله) قلمداد كند، و با تحميل ولايتعهدى بر امام رضا (عليه السلام)، مى خواست، هم اين منظور را عملى سازد و هم امام را از نزديك، زير نظر داشته باشد.
از سوى ديگر خاندان بنى عباس از اين روش مأمون و از اين كه احتمالا خلافت از بنى عباس به علويان منتقل شود سخت ناراضى و خشمگين بودند، و به همين جهت به مخالفت با او برخاستند، و چون امام توسط مأمون مسموم و شهيد شد آرام گرفتند و خشنود شدند و به مأمون روى آوردند.
مأمون، زهر دادن امام را بسيار سرى و مخفيانه انجام داده بود، و سعى داشت مردم از اين جنايت آگاهى نيابند و براى پوشاندن جنايت خود به اندوه و عزادارى تظاهر مى كرد، حتى سه روز بر آرامگاه امام، اقامت كرد و نان و نمك خورد، و خود را عزادار معرفى نمود، اما با همه ى اين پرده پوشى و رياكارى، سرانجام بر علويان آشكار شد كه قاتل امام، كسى جز مأمون نبوده است. لذا، سخت آزرده و كين خواه شدند، و مأمون بار ديگر حكومت خويش را در خطر ديد، و براى پيشگيرى و چاره سازى توطئه يى ديگر آغاز كرد، و مهربانى و دوستدارى نسبت به امام جواد (عليه السلام) از خود نشان داد و براى مزيد بهره بردارى و ايجاد اطمينان، دختر خود را به ازدواج آن گرامى درآورد، و كوشيد همان استفاده يى را كه در تحميل ولايتعهدى بر امام رضا (عليه السلام) مى جست، از اين وصلت نيز بدست آورد.
چنين بود كه امام جواد (عليه السلام) را در سال 204 هجرى يعنى يكسال پس از شهادت امام رضا (عليه السلام) از مدينه به بغداد آورد، و دختر خود " ام الفضل " را به آيين همسرى، به دو داد.
" ريان بن شبيب " مى گويد: " چون عباسيان از تصميم مأمون، در مورد ازدواج دخترش با امام جواد (عليه السلام) آگاه شدند، ترسيدند، مبادا با اين كار، حكومت از دست عباسيان خارج
شود و همان وضعى كه در زمان امام رضا (عليه السلام) پيش آمده بود تكرار شود! به همين جهت نزد مأمون رفتند و اعتراض كردند و او را سوگند دادند كه از اين كار منصرف شود و گفتند:
"... تو آنچه در گذشته ى دور و نزديك، ميان ما و علويان واقع شده است، مى دانى و نيز مى دانى كه خلفاى پيش از تو، آنان را تبعيد و تحقير مى كردند، ما پيش از اين، از اينكه وليعهدى خود را به " رضا " واگذار كردى نگران بوديم، ولى خدا آن مشكل را بر طرف ساخت، اينك تو را به خدا! سوگند مى دهيم كه ما را دوباره اندوهگين مساز و از اين ازدواج صرف نظر كن، و دخترت را با يكى از عباسيان كه صلاحيت اين وصلت را داشته باشند همسر ساز ".
مأمون پاسخ داد: " آنچه ميان شما و علويان روى داده، باعث آن، شما بوديد و اگر به انصاف، نظر مى كرديد، آنان از شما سزاوار ترند، و آنچه خلفاى پيش از من، با علويان انجام دادند قطع رحم - بريدن از خويشاوند - بوده و من از اين كار به خدا پناه مى برم، و در مورد ولايتعهدى رضا " نيز پشيمان نيستم، من بودم كه از او تقاضا كردم خلافت را بپذيرد ولى او قبول نكرد، و تقدير الهى واقع شد. و در مورد ابو جعفر محمد بن على - امام جواد (عليه السلام) - بايد بگويم كه من، او را بدانجهت براى ازدواج با دخترم، انتخاب كردم كه با خردسالى در دانش و فضيلت، بر تمامى اهل فضل برترى دارد، و همين موجب شگفتى و تعجب است، و اميدوارم! اين موضوع هم چنان كه براى من روشن شده است براى همه نيز مردم روشن شود، تا بدانند كه نظر درست همان نظر من، او سزاوار همسرى دختر من، است ".
عباسيان گفتند: " هر چند اين نوجوان موجب شگفتى و تعجب تو شده، ولى هنوز كودك است و علم و دانشى نياموخته است، صبر كن تا ادب بياموزد و با علم دين، آشنا شود، آنگاه منظور خود را عملى ساز ".
مأمون گفت: واى بر شما! من اين جوان را بهتر از شما مى شناسم، او از خاندانى است كه علومشان، خدايى است و به آموختن نيازى ندارد، پدران او هميشه در علم دين و ادب
از مردم، بى نياز بودند، اگر مايليد او را بيازمائيد تا آنچه گفتم، بر شما آشكار شود ".
گفتند: " اين پيشنهاد خوبى است، او را مىآزمائيم، و در حضور شما مسأله يى فقهى از او مىپرسيم، اگر به درستى پاسخ داد، ما ديگر اعتراضى نخواهيم داشت و بر همگان درستى نظريه ى خليفه، روشن مى گردد، و اگر نتوانست پاسخ دهد نيز مشكل ما حل مى شود، و خليفه از اين ازدواج منصرف مى گردد ".
مأمون گفت: هر وقت خواستيد، مىتوانيد او را امتحان كنيد.
سؤالات يحيى بن اكثم عباسيان به " يحيى بن اكثم " كه قاضى آن زمان بود، مراجعه كردند و به او وعده ى پاداش هنگفتى دادند تا از امام جواد (عليه السلام) مسأله يى بپرسد كه او پاسخ آن را نداند، و يحيى پذيرفت، آنگاه نزد مأمون بازگشتند، و از او خواستند، روزى را براى اين كار تعيين كند.
مأمون روزى را تعيين كرد، و همه در آن روز گرد آمدند، مأمون فرمان داد در بالاى مجلس براى امام جواد (عليه السلام) جايى را تعيين كردند، امام وارد شد، و در محلى كه تعيين شده بود، نشست، يحيى بن اكثم روبروى او نشست، ديگران نيز در جايگاه خود قرار گرفتند، و مأمون هم كنار امام نشسته بود.
" يحيى بن اكثم " به مأمون گفت: اجازه مى دهيد از ابو جعفر سؤالى بنمايم؟
مأمون گفت: از خود او اجازه بخواه!
يحيى به امام رو كرد و گفت: فدايت شوم، اجازه مى دهى سؤالى مطرح كنم؟
امام فرمودند: اگر مى خواهى بپرس.
يحيى گفت: فدايت شوم، در مورد كسى كه در حال احرام، شكارى را بكشد چه مى فرمائيد؟
امام فرمودند: اين مسأله صورتهاى فراوانى دارد، آيا در خارج حرم بوده يا در داخل، از حرمت اين كار اطلاع داشته يا بى اطلاع بوده، عمدا كشته يا سهوا و به خطا، شكار كننده عبد بوده يا آزاد، صغير بوده يا كبير، بار اول او بوده كه چنين كارى كرده يا بار دوم، صيد
پرنده بوده يا غير پرنده، كوچك بوده يا بزرگ، كشنده از كار خود پشيمان شده يا قصد تكرار آن را دارد، در شب صيد كرده يا در روز، احرام او احرام عمره، سفر ده بوده يا احرام حج.
" يحيى بن اكثم " از اينكه امام كه در آن هنگام، تقريبا نه ساله بود، اصل سؤال او را چنين عالمانه تشريح كرد، متحير ماند، وآثار عجز و شكست در چهره اش پديدار شد، و زبانش به لكنت افتاد، آن چنان كه همه حاضران، قدرت علمى امام و شكست يحيى را، دريافتند.
مأمون گفت: سپاس خداى را بر اين نعمت و اين كه نظر من درست درآمد. آنگاه به عباسيان رو كرد و گفت: آيا آنچه انكار مى كرديد دانستيد؟!
در همين مجلس، مأمون، ازدواج با دخترش را به امام پيشنهاد كرد، و از او خواست خطبه ى عقد را بخوانند، امام پذيرفت و در آغاز خطبه فرمودند:
" الحمدلله اقرارا بنعمته، ولااله الا الله اخلاصا لوحدانيته، و صلى الله على محمد سيد بريته، والاصفياء من عترته. اما بعد فقد كان من فضل الله على الأنام، أن أغناهم بالحلال عن الحرام، وقال سبحانه: " وانكحوا الايامى منكم والصالحين من عبادكم وإمائكم ان يكونوا فقراء يغنهم الله من فضله والله واسع عليم ".
خداى را به عنوان اعتراف بر نعمت او، سپاسگزارم، و - كلمه ى توحيد - لااله الا الله مىگويم به جهت اخلاص در وحدانيت او و درود خدا بر محمد سرور آفريدگان و بر برگزيدگان از خاندان او كه بىترديد از فضل و رحمت خدا بر مردمان مىباشد كه آنان را بوسيلهء حلال از حرام بى نياز ساخته - و به ازدواج فرمان داده - و فرموده: بى زن و بى شوهر از خودتان و شايستگان (ازدواج) از بردگان و كنيزان خود را به ازدواج يكديگر درآوريد، و به جهت فقر و بى چيزى از ازدواج مانع نشويد، اگر فقير باشند خداوند به رحمت خود، به آنان عطا مى فرمايد و بى نيازشان مى سازد و خداى متعال وسعت دهنده ى، روزى بندگان و داناى به همه چيز است.
آنگاه امام با تعيين مهريه اى، معادل مهريه ى حضرت فاطمه زهرا (عليها السلام) (پانصد درهم) موافقت خود را با ازدواج با دختر مأمون اعلام فرمود، مأمون از طرف دختر، عقد را خواند و امام جواد (عليه السلام) قبول فرمود و به فرمان مأمون هدايا و جوائز چشمگيرى به حاضران دادند و سفره‌ها گستردند و مردم غذا خوردند و متفرق شدند، و فقط گروهى از نزديكان و درباريان مأمون، باقى ماندند، و مأمون از امام تقاضا كرد كه خود پاسخ صورتهاى گوناگون " صيد در حال احرام " را بگويد، و امام پذيرفت و به تفصيل به شرح آن پرداختند....
سؤالات امام (عليه السلام) مأمون با شنيدن پاسخ، امام را بسيار تحسين كرد و تقاضا نمود، اين بار امام از " يحيى بن اكثم " مسأله يى بپرسد. امام به " يحيى " رو كردند و فرمودند: آيا بپرسم؟
يحيى كه شكست خورد و مرعوب عظمت علمى امام (عليه السلام) بود گفت: ميل شماست فدايتان شوم! اگر بدانم، پاسخ مى دهم و اگر ندانم از خود شما استفاده مىكنم و مىآموزم.
امام فرمودند: بگو چگونه است كه مردى در بامداد بر زنى نگاه كرد در حالى كه اين نگاه كردن بر او حرام است، و هنگامى كه آفتاب بالا آمد بر او حلال شد، و چون ظهر شد بر او حرام شد، و چون عصر در رسيد بر او حلال شد، و چون آفتاب غروب كرد بر ا و حرام شد، و شب هنگام نماز عشاء بر او حلال شد، و نيمه شب بر او حرام شد و چون صبح بردميد بر او حلال شد! چرا چنين بود و به چه جهت بر او حلال مى شد و حرام مى گشت؟!
يحيى گفت: به خدا سوگند! پاسخ و چگونگى را نمى دانم، اگر مايليد خودتان بيان فرمائيد تا استفاده كنيم.
امام فرمودند: آن زن، كنيز مردى بود، مرد نامحرمى در بامداد به او نگاه كرد در اين حال اين نگاه حرام بود، هنگامى كه آفتاب بالا آمد، آن كنيز را از صاحبش خريد و بر او حلال شد، و چون ظهر شد كنيز را آزاد ساخت و بر او حرام شد، و هنگام عصر با او ازدواج كرد بر او حلال شد، چون آفتاب غروب كرد " ظهار " (1) نمود بر او حرام شد، و نيمه شب يك بار
او را طلاق داد بر او حرام شد. و چون صبح بردميد، رجوع كرد بر او حلال شد ".
مأمون شگفت زده به خويشان خود كه حاضر بودند، رو كرد و گفت: آيا در ميان شما كسى هست كه اين گونه پاسخ چنين مسأله يى را بيان كند يا پاسخ مسأله ى قبلى را بداند؟
گفتند: نه به خدا سوگند...! (1) بايد توجه داشت كه مأمون با همه ى تظاهرات دوستانه و رياكاريهاى مزورانه، از اين ازدواج جز اهداف سياسى، منظور ديگرى نداشته است، و اهداف او چنين بود:
1. با فرستادن دختر خود به خانه ى امام، آن گرامى را براى هميشه، دقيقا زير نظر داشته باشد و از كارهاى او بى خبر نماند.
2. با اين وصلت، امام را با دربار پر عيش و نوش خود مرتبط، و آن بزرگوار را به لهو و لعب و فسق و فجور بكشاند، و بدين ترتيب بر موقعيت امام، لطمه وارد سازد، و او را در انظار مردم از مقام ارجمند عصمت و امامت ساقط و خوار و خفيف نمايد.
" محمد بن ريان " مى گويد: مأمون هر چه مى كوشيد كه امام جواد (عليه السلام) را به لهو و لعب وادار سازد، موفق نمى شد. در مجلسى كه به عنوان جشن ازدواج امام برپا ساخت، صد كنيز زيبا را كه هر يك جامى پر از جواهرات در دست داشتند، واداشت تا چون امام وارد شد و بر جاى خود نشست به استقبال او بروند، و آنان اين كار را كردند، اما امام هيچ توجهى و اعتنايى به آنان ننمود و عملا فهماند كه از اين كارها بيزار است.
در همين مجلس، مطربى را براى خواندن و نواختن آورده بودند، اما همين كه او كار خود را شروع كرد، امام بانگ بر او زد: " از خدا بترس ". مطرب از صلابت فرمان امام، كه از
ژرفاى معنويت و نيروى الهى آن بزرگوار مايه مى گرفت، چنان مرعوب شد كه آلات موسيقى از دستش فرو افتاد، و ديگر هرگز تا زنده بود، نتوانست از دستهايش براى ساز و نواز استفاده كند ". (1) 3. هم چنان كه اشاره كرديم، مأمون مى خواست با اين وصلت علويان را از اعتراض و قيام عليه خود، باز دارد، و خود را دوستدار و علاقمند به آنان وانمود كند.
4. چنان كه گاهى مى گفت: من به اين وصلت اقدام كردم، تا ابو جعفر (عليه السلام) از دخترم صاحب فرزند شود، و من پدر بزرگ كودكى باشم كه از نسل پيامبر (صلى الله عليه وآله) وعلى بن ابيطالب (عليه السلام) است! (2) اما خوشبختانه، اين نيرنگ مأمون نيز بى نتيجه بود، زيرا دختر مأمون، هرگز فرزندى نياورد. و فرزندان امام جواد (عليه السلام): " امام دهم على هادى (عليه السلام)، موسى مبرقع، فاطمه، حكيمه " همگى از همسر ديگر امام كه كنيزى نيك سيرت و بزرگوار به نام " سمانه مغربيه " بود، بوجود آمدند.
بر روى هم، اين ازدواج كه مأمون بر آن اصرار مى ورزيد كاملا جنبهء سياسى داشت، بنابراين با آنكه اين وصلت با زندگى مرفهى توأم بود، براى امام كه همچون پدران گرامى اش به دنيا توجهى نداشت، نمى توانست ارزشى داشته باشد، بلكه اصولا زندگى با مأمون براى آن حضرت، تحميلى و پر رنج و دردسر بود.
" حسين مكارى " مى گويد: در بغداد خدمت امام جواد (عليه السلام) شرفياب شدم و زندگيش را ديدم، در ذهنم خطور كرد كه " امام كه به اين زندگى مرفه رسيده است، هرگز به وطن خود " مدينه " باز نخواهد گشت "، امام، لحظه يى سر به زير افكند، آنگاه سر برداشت در حالى كه از اندوه رنگش، زرد شده بود فرمود: " اى حسين! نان جوين و نمك خشن، در حرم رسول
خدا (صلى الله عليه وآله) پيش من، از آنچه مرا در آن مى بينى، محبوبتر و خوشايندتر است ". (1) به همين جهت امام در بغداد نماند، و با همسرش " ام الفضل " به مدينه بازگشت، و تا سال 220 همچنان در مدينه باقى ماند و بنا به احضار معتصم بود كه دوباره به بغداد بازگشت.
مأمون، در سال 218 هجرى مرگش فرا رسيد، و پس از او برادرش " معتصم " جاى او را گرفت، در سال 220 هجرى معتصم، امام را از مدينه به بغداد إحضار نمود تا از نزديك مراقب فعاليت و تبليغات اسلامى او باشد، و چنان كه قبلا ذكر شد در مجلسى كه براى تعيين محل قطع دست دزد تشكيل داده بودند، امام را نيز شركت دادند، و قاضى بغداد " ابن ابى داود " و ديگران شرمنده شدند، و چند روز بعد از آن " ابن ابى داود " از حسد و كينه توزى نزد معتصم رفت، و گفت:
" به جهت خيرخواهى، به شما تذكر مى دهم كه جريان چند روز قبل، به صلاح حكومت شما نبود، زيرا در حضور همه ى دانشمندان و مقامات عاليه ى مملكتى، فتواى ابو جعفر " امام جواد (عليه السلام) " يعنى كسى كه نيمى از مسلمانان، او را خليفه وشما را غاصب حق او مى دانند، بر فتواى ديگران ترجيح دادى، و اين خبر، ميان مردم منتشر و خود، برهانى براى شيعيان او شد.
معتصم كه مايه ى هر نوع دشمنى با امام را در خود داشت از سخنان ابن ابى داود بيشتر تحريك شد و درصدد قتل امام برآمد، و سرانجام منظور پليد خود را عملى ساخت، و امام را در آخر ذيقعده ى سال 220 مسموم و شهيد نمود.
امامت او فرزند با كفايت امام على بن موسى الرضا (عليه السلام)، بعد از رحلت پدر بزرگوارش، بر مسند الهى امامت و پيشوايى جهان اسلام نشست و رهبرى معنوى شيعيان را به عهده گرفت.
در اثبات پيشوايى ايشان نيازى نيست كه سخن فراوانى به ميان آيد، زيرا او تنها فرزند
پدرش امام هشتم (عليه السلام) بود و برادر ديگرى نداشت كه داعيهء امامت داشته باشد و غير از ايشان كسى را از دودمان علوى، شايستگى اين مقام و منصب نبود.
اينك چند نمونه از تصريحات امامت و پيشوايى ايشان به عنوان نمونه مى آوريم:
1. شيخ مفيد در كتاب " ارشاد " با سند پيوستهء خود از صفوان پسر يحيى كه از اصحاب امام هشتم (عليه السلام) بود نقل مى كند: " من به امام رضا (عليه السلام) عرض كردم، پيش از آن كه خداوند متعال ابوجعفر را (كنيه امام جواد (عليه السلام)) به شما عنايت فرمايد، مكرر مى گفتيد كه خداوند، پسرى به من عنايت خواهد فرمود. اكنون كه خداوند متعال چشمان ما را با وجود آن عزيز، روشن ساخته است، اين نكته را به ياد مى آورم كه خداوند آن روز را پيش نياورد اگر شما را در ميان خود، مشاهده نكنيم در چنين صورت، ما به كدام سو و به كدام پيشوا بايد پناهنده شويم؟ " امام، با دست خود به سوى ابو جعفر كه هنوز طفل خردسالى بيشتر نبود اشارت فرمودند، كه او جانشين من خواهد بود، دوباره به حضور امام عرض كردم: " فدايت گردم، ابو جعفر بيشتر از سه سال ندارد ".
فرمودند: " خردسالى در ابلاغ رسالت الهى، ايرادى ندارد! مگر عيسى بن مريم وقتى كه بر مقام رسالت و پيشوايى رسيد، بيشتر از سه سال داشت؟ " (1) 2. فرزند نجاشى به يكى از ياران امام رضا (عليه السلام) به نام " ابى نصر بزنطى " گفت كه اين سؤال را از امام رضا (عليه السلام) بپرسيد كه امامت و پيشوايى ملت، پس از امام چه كسى خواهد بود؟
امام در پاسخ او فرمودند: " امامت و پيشوايى پس از من، با پسرم خواهد بود. " اين كلام را امام وقتى ايراد فرمودند كه هنوز امام جواد (عليه السلام)، به دنيا نيامده بود و از طرفى مى دانيم كه امام، فرزند ديگرى جز او نداشت. (2) 3. جمعى در مدينه مسجد رسول الله، در اطراف على بن جعفر عموى امام جواد (عليه السلام)
حلقه زده بودند و مشغول صحبت بودند كه از در ورودى، امام جواد (عليه السلام) وارد مسجد گرديد، تا چشم على بن جعفر به امام افتاد با كمال عجله و شتاب بدون عبا برخاست و به طرف او رفت، و بر دستش بوسه زد و كمال احترام و تعظيم را در حق او انجام داد. امام فرمودند: عموى بزرگوارم! خداوند به شما جزاى خير دهد! بنشينيد و زحمت نكشيد. در پاسخ گفتند: " چگونه مى توانم جايى كه شما ايستاده ايد، بنشينم؟ " امام پس از مدتى از مسجد خارج شد. همنشينان على بن جعفر از روى توبيخ و مذمت به او گفتند: " شما عموى پدر ايشان هستيد و از نظر سن و كهولت با او خيلى تفاوت داريد، اين نوع رفتار شما با او، بر چه پايه بود؟ چرا اين نوع احترام در حق او انجام داديد؟ " او در پاسخ اظهار داشت: " بهتر است ساكت باشيد، درست است من از نظر سن وعمر بالاتر از او هستم، موهاى من سپيد شده است، ولى جايى كه خداوند متعال، به اين سن و سال شايستگى امامت ندهد، ولى او را به چنين منصب الهى منصوب نمايد، آيا من مى توانم منكر فضيلت و مقام او گردم؟ من از اين گفتارهاى شما به خداوند پناه مى برم و در برابر مقام امامت او، بندهء كوچكى بيشتر نيستم ". (1) 4. " كليم بن عمران " مى گويد: " به حضور امام رضا (عليه السلام) عرض كردم، خدا را بخوانيد تا فرزندى به شما عنايت فرمايد كه چشمان ما روشن گردد ".
امام فرمودند: " خداوند متعال، تنها فرزندى به من عنايت خواهد كرد كه او وارث من مى گردد. " هنگامى كه نوزادى در دودمان امام، پا به عرصه حيات گذاشت، امام رو به ياران و اصحاب خود فرمودند: " خداوند متعال پسرى همانند موسى بن عمران به من عنايت فرموده است كه وارث و جانشين من مى گردد، اين فرزند با جور و ستم، در راه خدا كشته مى شود ". (2) 5. " ابو يحيى صنعانى " مى گويد: " در محضر امام هشتم شرفياب شدم. پسرش كودك
خردسالى بيش، نبود خدمتكار حرم، وى را به حضور پدرش آورده بود. پيشواى هشتم به پسرش " محمد " اشاره كرد و گفتند: " براى پيروان ما در امت اسلام، مولودى به بركت محمد نمى شناسم! " (1) اينها نمونه‌هايى از تصريحات امام هشتم (عليه السلام) در تعيين امامت و وصايت امام محمد تقى (عليه السلام) بود كه به چند نمونه آن، اشاره گرديد و بنا بر اعتقاد شيعه، اسامى مقدسه معصومين (عليه السلام) با تعيين الهى قبلا معين گرديده است، فقط كافى است كه امام قبلى، معصوم بعدى را تعيين و تنصيص نمايد.
خلفاى معاصر امام (عليه السلام) امام جواد (عليه السلام) در مدت عمر كوتاه و پربار خود، با حكومت دو تن از خلفاى عباسى معاصر بوده است كه هر كدام به نوبت خود در راه جلوگيرى از نفوذ و پيشرفت معنوى امام (عليه السلام)، سعى و كوشش بليغ داشته اند، يكى مأمون و ديگرى، برادرش معتصم عباسى.
اكنون شمه اى از خصوصيات و ويژگيهاى دوران هر كدام از آنان را بيان مى كنيم تا موقعيت امام (عليه السلام) در برابر حكومت زور و ستم، و خفقانى كه حاكم بر سرنوشت مردم آن روزگار بود، بيشتر روشن گردد ولى آنچه ناگزيرم همانند ساير سيره نويسان احوال امام جواد (عليه السلام) به آن اعتراف نمايم اين است كه مدت اقامت امام (عليه السلام)، در مدينه و مراجعت ايشان، به بغداد به صورت دقيق، تعيين و مشخص نشده است ولى احضار معتصم به بغداد كاملا قطعى و منجز است كه پس از مرگ مأمون بوده و در دوران معتصم عباسى است.
1. مأمون كيست؟
عبد الله مأمون در سال 193 هجرى به حكومت رسيد، و در سال 218 در مرز روم از دنيا رفت، بر خلاف برادرش امين، مرد دانشمند و دانش دوست و فرد هوشيار و كاردان و سياستمدار بود و در اين صفات بر تمام خلفاى بنى عباس، برترى داشت. او مدت بيست
و پنج سال و اندى بر اريكهء سلطنت تكيه زده بود بيست و پنج ماه آن را در مبارزه و جنگ با برادرش امين گذراند، و در پايان كار، پيروزى به دست آورد. او در زمان خود در ترويج علم، سعى و كوشش داشت و مجالس مناظره و محافل گفتگوى علمى فراوانى تشكيل داد، و روز مخصوصى را به عنوان مباحثات فقهى در سه شنبه براى فقهاى آن روز، ترتيب داده بود كه خود شخصا در مجالس آنان، شركت مى جست. (1) كسانى كه كارنامه علمى اسلام را بررسى كرده اند معتقدند كه يكى از درخشانترين دوره‌هاى اسلامى، از نظر علمى، عصر حكومت هارون و مأمون بود، در اين دوره، مسلمانان دوره انتقالى را طى مى كردند و دستاوردهاى ديگران را در فلسفه و علوم، مورد بررسى و ارزيابى قرار مى دادند و كتابهايى از يونان و هند و ايران ترجمه مى كردند و مطالب اسلامى را نيز به زبانهاى ديگر برمىگرداندند و دست به تأسيس مدارس و دانشكده‌ها و مراكز علمى و كتابخانه‌ها مى زدند. (2) از كلمات معروف مأمون است كه در سه مسألة، جاى اغماض و عفو نيست: يكى ناموس ديگرى، كشف راز ديگران و آن سومى، مبارزه بر سر حكومت و سلطنت.
باز مى گفت: تا توانى، جنگ را به تأخير افكن و اگر چاره اى جز جنگ نداشتى، پس پايان آن را در آن روز انجام بده ". باز مى گفت: سروران مردم در دنيا، سخاوتمندان هستند و در آخرت، انبياء و پيامبران (3). بر اين اساس بود كه 25 ماه با برادرش " محمد امين " جنگيد و هنگامى، آسايش پيدا كرد كه سر امين را بر دروازهء شهر مشاهده نمود. او در شهر مرو بود كه امام رضا (عليه السلام) با تكريم و احترام تمام، وارد مرو گرديد. و مورد استقبال شايان توجه قرار گرفت. مأمون در جمع خواص لشكرى و كشورى اعلام نمود كه در ميان فرزندان عباس و على (عليه السلام) مطالعه كرده است، شايسته تر از امام رضا (عليه السلام) و داناتر از او پيدا نكرده است و از
اينرو به عنوان ولايت عهدى، با او بيعت نمود و نام او را بر سكه ها و پولهاى رايج، مسكوك نمود، و دستور داد مردم، سياهى را از لباسها و پرچمها پاك سازند و به جاى آن، از رنگ سبز استفاده كنند.
ولى اين كارها، بر خلاف خواسته‌هاى عباسيان در عراق بود، آنان به عنوان مخالفت با اين گونه اعمال، با عموى مأمون " ابراهيم بن مهدى " بيعت كردند، مأمون كه در صدد توسعهء رياست خود بود، در سال 202 " فضل بن سهل ذوالرياستين " را در حمام سرخس از بلاد خراسان، در بين راه عراق به كشتن داد و امام على بن موسى الرضا (عليه السلام) را در شهر طوس در اثر خوردن انگور سمى به سال 203 از ميان برداشت، و تغيير رنگ لباسها با مخالفت عباسيان روبرو گرديد كه پس از ورود به عراق، مجددا به رنگ سياه بازگشت، و نهضتهاى متعددى در گوشه و كنار كشور اسلامى، آغاز گرديد كه نهضت وسيع و پردامنهء " محمد بن ابراهيم " معروف به " ابن طباطبا " و انقلاب زيد بن جعفر در بصره از مهم ترين آنها به شمار مى آيد. مسعودى صاحب مروج الذهب مى نويسد:
" در عهد مأمون بود كه على بن موسى (عليه السلام)، مسموم شد و درگذشت، در حالى كه او 49 سال و شش ماه عمر كرده بود ". (1) و شافعى هم، در عهد مأمون در سال 204 ه‍. ق در سن 54 سالگى در مصر درگذشت. (2) مأمون در سال 217 وارد مصر شد، و حاكم آن منطقه كه فردى به نام " عبدوس " بود در اثر مقاومت، كشته شد و در سال 218، مأمون در سرزمين روم به نبرد با روميان پرداخت، در دروازه روم به يكى از قلعه‌هاى آنان، واقع در پشت طرسوس، وارد گرديد، آنان را به اسلام يا پرداخت جزيه يا شمشير فراخواند و نصارى را زبون و بيچاره ساخت جمعى از آنان، به پرداخت جزيه، پاسخ مثبت دادند و افرادى كه نپذيرفتند. با آنان به
جنگ پرداخت تا اينكه 15 قلعه از قلعه‌هاى آنان را باز گشود و با پيروزى از جنگ روميان، برمىگشت، در سر چشمه ى " بديدون " اقامت گزيد در سرچشمه اى كه معروف به " قشيره " مى باشد و در انتظار بازگشت نيروهاى خود از داخل بلاد روم، بود صفا و خنكى و سفيدى و برق آب چشمه او را به شگفتى و تعجب واداشته بود. دستور داد چوبهاى بلندى به صورت تخته، روى آب قرار دهند و آن را، همانند پل درآورند و به صورت كيسه اى درآورند كه آب از زير آن، جريان پيدا نمايد، درهمى به داخل آب افكند و صفاى آب آنچنان درخشان بود كه نوشته ى درهم از دور، خوانده مى شد ولى از شدت سردى و خنكى آب نمى توانستند، آن پول را از داخل آن، بيرون كشند در چنين وضعيتى بود كه ماهى در داخل چشمه، ظاهر گرديد، مأمون براى گرفتن آن ماهى، جائزه تعيين نمود يكى از خدمتگزاران با سرعت آن را گرفت و مى خواست بالا بياورد، هنگامى كه به كنار چشمه، همان جايگاهى كه مأمون نشسته بود رسيد، ماهى تكان خورد و خود را به آب افكند، خادم نيز خود را به آب افكند، در آن موقع آب سردى صورت و لباس او را خيس نمود، خادم ماهى را گرفت و در ظرفى در پيشگاه مأمون قرار داد و در حالى كه ماهى هنوز در اضطراب و تكان خوردن بود، در همان لحظه، رعد و اضطرابى بدن مأمون را فرا گرفت، به حدى كه نتوانست از جايگاه خود حركت كند، با لحاف و ساير وسايل گرمازا، او را پوشاندند ولى ثمر نبخشيد، او همانند چوب تر مى لرزيد و فرياد، سرما، سرما مى كشيد، او را به چادر انتقال دادند، در اطراف او آتشى روشن كردند، باز هم سرما، سرما مى گفت، ماهى پخته را آوردند، نتوانست از آن بخورد.
هنگامى كه مرض او شدت پيدا كرد، برادرش معتصم، بختيشوع وابن ماسويه پزشكان دربار را فراخواند تا علاجش كنند ولى مأمون در حال احتضار بود و آنان، چه مى توانستند انجام دهند؟ نبض او را گرفتند، ملاحظه نمودند كه خارج از حال عادى و اعتدال مى باشد.
عرق از تمام جوانب بدن، سرازير مى گردد، مأمون از نام اين محل، پرسيد گفتند: نام اين منطقه " رقه " است او از هنگامى كه مرض او شدت گرفت به اطرافيان گفت مرا به محل
بلندى برسانيد تا به لشكر، رجال و نيروهايم بنگرم و حدود سلطه ى خود را مشاهده كنم، شبانگاه بود او را به محلى رساندند كه مشرف بر خيمه ها، افراد سپاه و تجهيزات لشكرى بود، هر نقطه اى آتش روشن كرده بودند، مأمون با صداى بلند گفت: " اى خدايى كه ملك او هميشگى است، به فردى كه قدرت او در حال زوال و گذرا است، رحم نما! سپس او را به خوابگاه خود، برگرداندند، معتصم، فردى را بالاى سر او قرار داد تا تلقين شهادت نمايد، هنگامى كه حال او وخيم تر شد، آن مرد صداى خود را به تلقين شهادت، بلند نمود تا مأمون هم بگويد. ابن ماسويه به او گفت: صداى خود را بلند نكن! مأمون در حالى است كه بين خدا ومانى تشخيص نمى دهد، مأمون، چشمان خود را باز كرد در حالى كه چشمان او از سرخى و تورم باد كرده بود، مى خواست بدينوسيله غضب و ناراحتى خود را به ابن ماسويه ابراز دارد ولى نمى توانست، در آن وقت مشاهده نمودند كه زير لب مى گويد: " يا من لايموت، إرحم من يموت! " همان لحظه جان داد و اين واقعه در روز پنجشنبه سيزده روز باقيمانده از رجب 218 ه‍. ق بود نعش او را به طرسوس حمل نمودند و در همان محل، دفن كردند. (1) 2. معتصم محمد فرزند هارون الرشيد، ملقب به " معتصم " پس از مرگ برادرش مأمون، به سال 218 (ماه شعبان) رشته ى كار را به دست گرفت و از مرز روم، منطقهء " بديدون " همان محلى كه مأمون، آنجا از دنيا رفت از مردم بيعت گرفت. حكومت او تا سال 227 ادامه يافت، (نه سال) و در آن سال از دنيا رفت. و در " جوسق سامرا " مدفون گرديد. او اتراك را روى كار آورد و چهار هزار نفر از آنان را وارد ارتش خود نمود و با لباسهاى مخصوصى آنان را از ديگران ممتاز مى ساخت، وعده‌اى را از مصر و يمن و جمعى را از خراسان گرد آورد تا لشكر مرتبى ترتيب داد، به حدى كه بغداد گنجايش تحمل ارتش او را نداشت و ناچار به شهر سامراء انتقال اردو داد.
او به عمران و آبادانى علاقهء فراوان داشت، محمد بن عبد الملك را به عنوان وزير برگزيد به او مرتب مىگفت:
" عمران و آبادانى امور، پسنديده‌اى، نهفته است. در عمران و آبادانى، جهان آباد مىشود، خراج و ماليات بيشتر مىگردد، اموال و دارائى مردم، فزونى مى يابد: قيمتها ارزان مى شود، حيوانات وسعت معيشت، پيدا مى كنند، به هر محلى كه ده درهم خرج كنى پس از يكسال، خواهى ديد يازده درهم بازدهى دارد پس هرگز در خرج آبادانى با من مشورت منما ". (1) او همانند مأمون، قائل به خلقت قرآن بود و افرادى را كه به اعتقاد او، گرايش نداشتند سخت مورد ايذاء قرار مى داد، بر همين اصل به احمد بن حنبل، پيشواى حنابله 38 تازيانه زد تا قائل به خلقت قرآن گردد و آن را قديمى نداند.
او هم همانند مأمون با روميان، منازعه و محاربه داشت، و سپاه باشكوهى ترتيب داد و عازم فتح قسطنطنيه بود كه خبر قيام عباس بن مأمون به او رسيد، و او را از عزم خود باز داشت تا او را دستگير و طرفداران او را محبوس نمود.
او در سال 227 در قصر خود در كنار دجله معروف به " قصر خاقانى " درگذشت. (2) مشخصات كلى دوران زندگى امام (عليه السلام) امام جواد (عليه السلام) در مدت زندگى و امامت خود با حكومت دو تن از خلفاى ستمگر عباسى، معاصر بود كه امتياز و خصيصهء كلى حكومت آنان، در تغيير و تأويل قوانين اسلام خلاصه مى گرديد. رژيمى كه در عهد امام جواد (عليه السلام) روى كار بود چون از عمق دل به اجراى دستورات اسلامى، پايبند نبود و تنها به ظواهر امر، مى پرداخت، تدريجا به تغيير قوانين اسلامى دست مى زد و گاهى به عنوان رعايت حال جامعهء اسلامى، و گاهى به نام حفظ موقعيت حكومت، و ديگر صباحى، بر اساس عناوين ديگر از عمل به احكام اسلام، سرباز
مى زد و اين كار را روز به روز توسعه مى داد.
يكى از محققين عاليقدر اسلامى در اين باره مى گويد: " كار تغيير و تفسير قوانين اسلامى، به جايى كشيده شده بود كه سازمانهايى كه به نام حكومت اسلامى ناميده مى گشتند و طبعا مسئول اجراى امور اسلامى بودند، با حفظ اين عنوان، هيچ گونه مسئوليتى نسبت به اجراى قوانين اسلامى، احساس نمى كردند "، " پيداست قوانين و مقرراتى كه ضامن اجراى متعهد و مسئولى نداشته باشد عادتا به كجا منتهى خواهد شد ". (1) برخورد امام (عليه السلام) با گردانندگان دستگاه خلافت در اين گونه موارد تغيير قانون، به ظهور مى پيوست با چون امام كه مسئول اجراى صحيح دستورات اسلام و متعهد به انجام رسالت و پيام واقعى پيامبران الهى بود، نمى توانست در مواجهه با اين تضادها و اختلافها عكس العملى از خود نشان ندهد؟
عكس العملها و مخالفتهاى امام، در بين مردم بازتاب وسيعى پيدا مى كرد و در ميان مردم انتشار مى يافت و گاهى باعث ايذاء و ناراحتى خود و پيروان صميمى او، مى گشت.
درست است كه مأمون، خليفهء انديشمند عباسى، محض حفظ ظاهر و رعايت حيثيت عمومى اسلامى هم كه بود از اظهار مخالفت علنى و ابراز عداوت، خوددارى مى كرد ولى در باطن امر، كينه در دل مى گرفت و هميشه مشغول طرح نقشه و دسيسه بود از اينرو در تاريخ مى خوانيم كه مدت عمر آن امام مجاهد ومبارز بسيار كوتاه بوده، و در بيست و پنجمين بهار زندگى خود، در اثر سم ستمگران به شهادت نائل آمده است و اين امر مى رساند كه كنترل و مراقبت و كارشكنى، بسيار شديدتر وكامل تر اجرا مى شده است.
معارضه با حديث سازى و كژروى دوران زندگى امام (عليه السلام) مرحلهء اوج پيشرفت بنى عباس بود و حكومت آن خاندان مستحكم تر شده بود وآثار و يادگارهاى بنى اميه از ميان، رخت مى بست از اين رو برخى از روزنامه نگاران و وقايع پردازان و چاپلوسان از زبان اخبار و احاديث، شروع به جعل حديث
و روايت، در حق عباس و خاندان او مىنمودند و با كمال وقاحت به خلفا و سردمداران عباسى مىچسباندند. روش مبارزه امام (عليه السلام) با اين نوع حديث تراشى‌ها و فضيلت شماريها اين بود كه با كمال صراحت و شجاعت، معيارهاى تشخيص حديث صحيح از مجعول را بيان مى داشت، گاهى با حملهء مستقيم به جاعلين احاديث سلف، كه در حق خلفاى بنى اميه انجام داده بودند به جاعلين معاصر خود، هشدار و گوشزد مىكرد و زنگ خطر را دربارهء آنان به صدا درمىآورد كه نمونه‌هايى از اين مبارزات امام (عليه السلام) در بخشهاى آينده مورد مطالعه قرار مى گيرد.
تفتيش عقائد يكى ديگر از خصوصيات عصر امام جواد (عليه السلام)، موضوع تفتيش عقائد در مورد مخلوق بودن، يا قديمى بودن قرآن بود. خليفهء وقت، روى تحريك اطرافيان يا در اثر تأثر از فلسفه يونان، روى اين مسألة حساسيت بيشترى نشان مى داد و معتقد بود كه كسانى كه قرآن را قديمى بدانند، مشرك هستند، [چون تعدد قدماء لازم مى آيد] و حق مداخله در امور قضايى وادارى كشور را ندارند. بر اساس اين اعتقاد، به تمام استانداران و فرمانداران دستور داده بود كه دانشمندان را از اين نظر، مورد بازجويى و بازپرسى و مصاحبهء حضورى قرار دهند و نتيجه را به مركز خلافت گزارش دهند. جالب توجه اين است كه شدت علاقهء مأمون به اين امر، به حدى بود كه در وصيت نامه خود بعد از ذكر شهادتين و اقرار به توحيد، مسأله مخلوق بودن قرآن را مورد گواهى و شهادت قرار داده بود، سپس به معاد و حساب و ديگر معتقدات اساسى اسلام پرداخته بود و اجراى عمليات خود را در اين زمينه به وليعهد خود " معتصم " نيز توصيه كرده بود! (1) جمعى از فقها ومحدثين كه از آنان مى توان " احمد بن حنبل " فقيه معروف، " سجاد بن عاصم " و جمع ديگر از قضات و دانشمندان عراق را نام برد، اعتقاد پيدا كرده بودند كه قرآن از نظر اينكه كلام الهى است و كلام الهى هم، همانند خود خالق آن، قديمى است، از
اينرو اعتقاد به قديمى بودن و در نتيجه غير مخلوق بودن قرآن پيدا نموده بودند و اين اشتباه از آنجا ناشى مى گشت كه آنان كلام لفظى را كه زبان گوياى عامه مردم است با كلام لبى و منطقى به اشتباه گرفته و دچار حيرت و سرگردانى شده بودند و چون اين مسأله بوى شرك و اعتقاد به تعدد قدماء مى داد، مأمون و جمعى ديگر از دانشمندان اسلامى، اعتقاد به خلقت و حادث بودن آن داشتند و كسانى كه بر خلاف اعتقاد آنان، فكر مىكردند، از كار باز مىداشتند و دستور تنبيه و كتك و گاهى كشتن و از ميان بردن او را صادر مىكردند، و روى اين مسأله تعداد فراوانى را به زنجير و تازيانه و حبس كشاندند و جمعى را كشتند، از جمله " احمد بن حنبل " را با 38 تازيانه، تنبيه نمودند.
اين مسأله جنجالى، سخن روز آن روزگار بود. آيا منشأ اين سخن از فلسفه انتقالى يونان بود؟ يا از اعتقاد پاك و بى آلايش مردم بود كه براى حريم كلام الهى، قداست فوق العاده قائل بودند و در اين باره نمى توانستند مطالب را از هم تفكيك و از هم باز نمايند؟ يا يك نوع مانور سياسى بود؟...
هر چه بود جنجال پرشورى ايجاد نموده و اذهان مردم را به خود جلب كرده بود به حدى كه مقالات و كتابهاى بى شمارى را به خود اختصاص داده بود كه بحث و گفتگوى مفصل در اين زمينه ما را نيز به گفتگوهاى بى ثمر ديگرى مى كشاند.
اسراف و تبذير بيت المال يكى ديگر از خصوصيات بارز دوران حكومت بنى عباس، به خصوص مأمون، عياشى و ميگسارى و صرف بيت المال در امور تجملى و اشرافى گرى بود كه در اعصار گذشته، كمتر نظير داشت. مورخين، اسراف كاريهاى يكى از حساس ترين فراز زندگى مأمون را چنين توصيف كرده اند:
" آنچه مأمون در عروسى پوران دختر حسن بن سهل خرج و نثار عروس نمود تا آن روز هيچ پادشاهى اعم از دوران جاهليت و اسلام انجام نداده بود و آن ولخرجى و گشادبازى تا
آن روز سابقه نداشت ". (1) ابن خلكان مى نويسد " مأمون، دختر حسن سهل را به رعايت مقام و منزلتى كه پدرش در تشكيلات خلافت داشت به ازدواج خود درآورد و در امر عيش و نوش و سرور عروسى، آن قدر خرج و انفاق نمود كه در هيچ عصرى از اعصار و بر هيچ كس تا آن روز معهود و مشهود نيفتاده بود.
مصارف اين امر به آنجا رسيد كه بر عموم هاشميين و سرهنگان و نويسندگان، گوى‌هاى مشك نثار نمودند كه در هر گويى اسامى قطعات املاك و اراضى و باغات و كنيزكان ماهر، و صفات و مشخصات اسبها و ديگر اموال نفيس، مرقوم و مذكور آمده بود. گويها به دست هر كس مىآمد، مالك آن هدايا نيز مى گشت ". (2) طبرى گويد مأمون هفده روز پيش پدر زنش، اقامت گزيد و جشن عروسى پوران دختر او را ترتيب داد. در اين مدت، به تمام قواى انتظامى و سپاه بر حسب مراتب، خلعت داده شد. مقدار مخارجى كه در حق ايشان نمود پنجاه هزار بار، هزار درهم بود. او سپس اضافه مىكند:
" مأمون به " غسان بن عباد " فرمان داد ده هزار درهم از مال فارس به پدر زن خود تسليم نمايد و منطقهء وسيعى در " فم الصلح " (نام شهرى در كنار رود دجله نزديكى واسط) را در تيول او مقرر دارد و ماليات و خراج اهواز و فارس را تا مدت يك سال به او اختصاص دهد! (3) از اين نوع اسراف كاريها و تبذيرهاى عباسيان، فراوان است ولى حيف است كه صفحاتى چند از كاغذ گران بها [نه هزار تومانى] در اسراف كاريهاى آنان باطل گردد. آنان از محصول زحمات و از دسترنج خود، خرج نمى كردند كه در مصرف آن تأملى به كار ببندند
بلكه از بيت المال و دسترنج مردم و زمينهاى كشاورزان و كارگران بود كه صرف خوش گذرانى و عياشى خود مىنمودند و از كيسهء خلافت و بيت المال بذل و بخشش مى نمودند.
اكنون كه بخشى اندك از كارهاى عباسيان بازگو شد به سراغ پيشواى معصوم (عليه السلام) مى رويم تا زندگى او را مورد مطالعه قرار دهيم. از اين رو نخست سيرى در مسافرتها و اقامتهاى آن بزرگوار انجام مى دهيم:
اقامت در مدينه گفتار محدثين و تاريخ نويسان اسلامى در مورد تاريخ ازدواج و مدت اقامت آن حضرت، در مدينه و بغداد به صورت دقيق ترسيم نگرديده، و خالى از اضطراب نيست، و نمى توان سير تاريخى گام به گام حضرت را از روى تواريخ موجود استخراج نمود ولى آنچه از مجموع تواريخى كه ما ديده ايم، نزديك به حقيقت به نظر مى رسد اين است:
اقامت در مكه هنوز كودك خردسالى است كه به اتفاق پدر، عازم مكه گرديده است، همان سالى كه امام رضا (عليه السلام) عازم خراسان است و مى خواهد از كعبه، عزيزترين مكان سرزمين عربستان وداع و خداحافظى كند او روى دوش خادم امام (عليه السلام) با كنجكاوى و دقت مخصوص، ناظر اعمال و تلاشهاى پدر است كه با اضطراب و علاقهء خاص همانند فردى كه ديگر به كعبه باز نخواهد گشت، مشغول طواف خانه ى خدا است پس از فراغت از طواف به مقام ابراهيم مىرود تا نماز بگزارد كودك تيزبين و هوشيار، به اعمال پدر حساسيت پيدا كرده است از دوش خادم پائين آمده است و در حجر بست نشسته است و غم واندوه چهرهء او را فرا گرفته است. خادم به سراغ او مىرود او را از جاى خود حركت دهد و پاسخ مىشنود، تا خدا بخواهد من در جاى خود هستم و تكان نخواهم خورد!
خادم جريان را به اطلاع امام رضا (عليه السلام) مىرساند. امام خودشان شخصا به سراغ فرزند دلبندش مىرود تا او را از حجر بلند كنند و مىفرمايند: فرزندم! پاشو برويم. او با لحن
كودكانه سرشار از دقت و كنجكاوى و احساس، عرض مىكند پدرجان! چگونه از جاى خود، تكان بخورم در صورتى كه مىبينم كه شما با كعبه وداع هميشگى مىنماييد معلوم مىگردد كه ديگر بار به كعبه باز نخواهيد گشت. (1) اين سيماى كودكانه ى اين طفل معصوم است كه در شش يا هفت سالگى از او سر زده است. امام رضا (عليه السلام) به مرو حركت كرده است و در سال 203 به فيض شهادت نائل آمده است و امام جواد (عليه السلام) در مدينه باقى مانده است. بعد از پدر بزرگوار، جمعا هفده سال عمر داشته است كه قسمت عمدهء آن را در مدينه به سر برده است و سرپرستى خانواده و سرپرستى ايتام آل محمد (صلى الله عليه وآله) را به عهده داشته است. زندگى او در مدينه توأم با عزت و عظمت و وقار فوق العاده بوده است. آنچه از احاديث مربوطه استفاده مىشود اين است كه امام در كمال شكوه و احترام مىزيسته است، و مورد توجه و علاقهء مردم بوده‌اند و حديثى كه از كتاب معتبر " كافى " نقل مى گردد حاكى از اين معناست:
" عبد الله رزين مىگويد: من مجاور مسجد رسول الله (صلى الله عليه وآله) بودم، هر روز مىديدم كه نزديكيهاى ظهر امام ابوجعفر ثانى به مسجد تشريف فرما مىشوند نخست وارد صحن مىگشتند سپس كنار قبر رسول الله مىآمدند و سلام مىگفتند، سپس كنار خانه فاطمه زهرا (عليه السلام) مىرفتند و كفشها را از پا در مىآوردند و مشغول نماز و عبادت مى گشتند. من بسيار متمايل بودم كه از خاك زير پايش تبرك بجويم ميسر نمى گشت چون اغلب با مركب تا دم در مسجد مى آمدند. روزى از چند نفر آدرس حمامى را كه امام، به آنجا مىرفت جويا شدم گفتند كه به حمامى كه در محله بقيع است و به مديريت يكى از فرزندان طلحه، تشريف مى برند. من آن روزى را كه امام معمولا به حمام مى آمدند رفتم در حمام منتظر قدوم امام بودم و با حمامى مشغول صحبت شدم او به من گفت: " گر قصد حمام دارى زودتر انجام بده چون وقت آن رسيده است كه " ابن الرضا " چند لحظه ى ديگر به حمام آيند، آن وقت ديگر امكان حمام رفتن شما نيست ". گفتم: " ابن الرضا كيست؟ "
گفت: " مگر او را نمى شناسى؟ " او يكى از مردان با تقوا و صالح اين شهر است كه در علم و تقوا نظير و همانندى ندارد. گفتم: " مگر با وجود ايشان نمى توان حمام كرد؟ " پاسخ داد:
" نه، چون ما حمام را براى ايشان قرق مى كنيم كه فرد ديگرى در آن مدت حق ورود نداشته باشد ". لحظه اى گذشت كه ديدم امام با مركب مخصوص خود همراه چند نفر از خدمتگزاران كه لباس و وسائل حمام او را حمل مى كردند تشريف آوردند. حصير گسترده شد و امام به استحمام پرداخت پس از آن طبق معمول روزانه، به مسجد رهسپار شد، و برنامهء عبادت همه روزه خود را شروع كردند ". (1) از اين روايت استفاده مى گردد كه امام (عليه السلام) در مدينه مدتى اقامت داشته اند و برنامه مشخص تنظيم شده اى براى كارهاى خود، به وجود آورده بودند.
و روايت ديگرى كه مى گويد: " بعد از مسافرت امام رضا (عليه السلام)، امام جواد (عليه السلام) چهار هزار درهم بدهى امام را پرداختند ". تأييد كننده اين مطلب است. (2) اقامت در بغداد پس از رحلت امام رضا (عليه السلام) كه در سال 203 اتفاق افتاد، در همان سال حركت مأمون از مرو به سوى بغداد صورت گرفت. مأمون در بغداد مستقر گرديد و در تقويت پايه‌هاى حكومت خود كوشيد، بر اساس همان سياست عمومى كه در تكريم خاندان هاشمى (در برابر رقيبان سرسختى كه داشت) مبذول مى داشت و براى رفع اتهام مسموم ساختن امام رضا (عليه السلام) از امام جواد (عليه السلام) دعوت به عمل آورد و او را به بغداد خواست و در احترام و تعظيم او كوشيد، و دختر خود ام الفضل را به عقد او درآورد. امام چند سالى در بغداد اقامت گزيد و در آنجا به نشر معارف و احكام الهى پرداخت و تا حدودى از آزادى عمل برخوردار بود تا در سال 218 " سال مرگ مأمون " با همسر خود ام الفضل عازم بيت الله الحرام گرديد و مدتى در مدينه و مكه اقامت گزيد تا اين كه معتصم روى كار آمد و مجددا
از امام دعوت به عمل آورد تا به بغداد بازگردد. امام در اين مراجعت كه در ايام ماه محرم صورت گرفت، ده ماه و اندى در بغداد بود تا در ماه ذيقعده به سال 230 هجرى به فيض شهادت نائل آمد. (1) عبور از كوفه محدثين و مورخين تصريح مى كنند، هنگامى كه امام جواد (عليه السلام) با همسر خود ام الفضل عازم مكه بودند، در مسجد مسيب كوفه، اقامت جسته و در آن مسجد نماز جماعت برگزار نمود كه جمع كثيرى به امام اقتدا نمودند. احمد بن ادريس مى گويد: " من در مسجد مسيب كوفه با امام ابو جعفر (عليه السلام) نماز گزاردم از اخبار خارق العاده اى كه در اين مسافرت امام، جلب توجه نمود اين است كه در صحن مسجد درخت سدرى بود كه مدتها بود خشكيده و بار و برگ نداشت، امام وضوى خود را پاى آن درخت انجام داد و آب وضو به ريشهء آن نفوذ كرد.
از بركت وضوى امام (عليه السلام) آن سال، آن درخت برگ و بار آورد و اين عمل زبانزد عموم مردم منطقه بود. (2) كرامت و درخت سدر شيخ مفيد (قدس سره) در ارشاد نقل مى كند، وقتى كه امام جواد (عليه السلام) با همسرش ام الفضل، دختر مأمون از بغداد به مدينه مراجعت مى فرمود، به كوفه آمد. مردم او را مشايعت مى كردند، وقت غروب به خانه مسيب رسيد، در آنجا فرود آمد و داخل مسجد شد، در صحن مسجد درخت سدرى (3) بود كه هنوز ميوه نياورده بود. امام كوزه آبى خواست و در پاى درخت وضو گرفت و با مردم نماز مغرب خواند.
در ركعت اول سوره حمد واذا جاء نصرالله خواند و در ركعت دوم، حمد و سورهء توحيد
خواند و پيش از ركوع قنوت گرفت، بعد ركعت سوم را خواند، تشهد و سلام گفت، بعد مقدارى نشست، مشغول ذكر و تعقيب گرديد، آنگاه برخاست چهار ركعت نافلهء مغرب را به جاى آورد و تعقيب خواند و دو تا سجدهء شكر به جاى آورد و از مسجد خارج شد.
چون به كنار درخت سدر رسيد، مردم ديدند كه آن درخت، ميوه آورده است، از اين جريان، شگفت زده شدند، از ميوه آن خوردند، ديدند ميوه اش هسته ندارد، آنگاه امام (عليه السلام) را توديع كردند.
كرامت بزرگ " شيخ مفيد " (قدس سره) از محمد بن حسان از على بن خالد نقل كرده است كه گويد: در سامراء بودم، گفتند: مردى را از شام آورده و زندان انداخته اند، چون ادعا كرده است كه من پيغمبرم، اين سخن بر من گران آمد، خواستم او را ببينم، با زندانبانان آشتى برقرار كردم تا اجازه دادند پيش او بروم.
بر خلاف شايعه اى كه راه انداخته بودند، ديدم آدم وارسته و عاقلى است، گفتم: فلانى، درباره تو مىگويند كه ادعاى نبوت كرده‌اى و علت زندان رفتنت، همين است؟ گفت: حاشا كه من چنين ادعايى نموده باشم، جريان من از اين قرار است:
من در شام در محلى كه گويند: رأس مبارك امام حسين (عليه السلام) را در آنجا گذاشته بودند مشغول عبادت بودم، ناگاه ديدم شخصى نزد من آمد و به من گفت: برخيز برويم، من برخاسته و با او به راه افتادم، چند قدم نرفته بوديم كه ديدم در مسجد كوفه هستم، فرمود:
اين جا را مى شناسى؟ گفتم: آرى، مسجد كوفه است، او در آن جا نماز خواند، من هم نماز خواندم، بعد با هم از آن جا بيرون آمديم، مقدارى با او راه رفتم، ناگاه ديدم كه در مسجد مدينه هستيم.
به رسول خدا (صلى الله عليه وآله) سلام كرد و نماز خواند، من هم با او نماز خواندم، بعد از آن جا خارج شدم، مقدارى راه رفتيم، ناگاه ديدم كه در مكه هستم، كعبه را طواف كرد، من هم طواف
كردم، (1) بعد از آن جا خارج گرديد عبارت حديث امام باقر (عليه السلام) چنين است:
" عن أبى جعفر (عليه السلام) قال: ان اسم الله الأعظم على ثلاثة وسبعين حرفا وانما كان عند آصف بن برخيا منها حرف واحد، فتكلم به فخسف بالأرض ما بينه و بين سرير بلقيس حتى تناول السرير بيده. ثم عادت الأرض حرفا و حرف واحد عند الله تعالى، إستأثر به في علم الغيب عنده ولاحول ولاقوة إلا بالله العلى العظيم ".
بخش دوم F فضايل و مناقب آن بزرگوار
بخش دوم / فضايل و مناقب آن بزرگوار...
فضائل و مناقب آن بزرگوار امام جواد (عليه السلام) همانند ديگر پيشوايان معصوم (عليه السلام) از فضائل و مناقب سرشارى برخوردار بودند، بيش از هر فضيلت، جود و بخشش و كرم آن بزرگوار زبانزد است كه منبع فيض و بخشش و كرم بودند، اين جود و كرم را از آباء و اجداد و نياكان خود فراگرفته بودند به حدى كه خاندان وحى عموما منشأ خير، بركت، جود، سخاوت و احسان و كرم بودند.
ابونصر بزنطى كه يكى از ياران امام رضا (عليه السلام) است گويد:
1. سفارش پدر:
نامهء امام رضا (عليه السلام) را خواندم كه به پسرش امام جواد (عليه السلام) نوشته بودند: " به من خبر رسيده است كه چون سوار مى شوى، غلامان، تو را از درب كوچك بيرون مى برند، اين كار از بخل آنان است، تا كسى از تو خير نبيند، تو را به حق خودم، قسم مى دهم، دخول و خروجت فقط از در بزرگ باشد، و چون سوار شدى مقدارى پول طلا و نقره همراهت بردار تا هر كه سؤال داشته باشد، چيزى به او بدهى و دست خالى رها نكنى.
و هر كه از عموهايت از تو احسانى بطلبد، كمتر از پنجاه دينار به او نده، ولى فزونى و بيشتر دادن به اختيار توست، هر كه از عمه‌هايت چيزى از تو خواست كمتر از بيست و پنج دينار نده، ولى فزونى به اختيار توست، من مى خواهم خدا تو را رفعت بخشد، انفاق كن، از سوى خدا از تنگدستى نترس ". (1) 2. نامه به والى:
مردى از بنى حنيفه گويد: " در نخستين سال خلافت معتصم عباسى، كه امام جواد (عليه السلام) به حج رفته بود، با وى رفيق راه بودم، روزى در سر سفرهء طعام كه عده اى از
رجال خليفه، نيز بودند، گفتم: فدايت شوم، والى ما مردى است كه شما اهل بيت (عليه السلام) را دوست دارد و من به دفتر او ماليات بدهكارم، اگر صلاح بدانيد نامه اى بنويسيد كه به من ارفاق كند.
امام (عليه السلام) فرمودند: من او را نمى شناسم، گفتم: فدايت شوم، او همانطور است كه گفتم:
از دوستان شماست، نامهء شما به حال من بسيار مفيد خواهد بود، امام (عليه السلام) ورقى به دست گرفت و نوشت:
بسم الله الرحمن الرحيم، آورندهء نامه من، از تو مذهب خوبى نقل كرد، از حكومت تو، فقط كار نيك براى تو مى ماند، به برادرانت نيكى كن، بدان خداى تعالى از اندازهء ذرهء و خردل هم از تو سؤال خواهد كرد.
آن مرد گويد: چون وارد سجستان شدم، به حسين بن خالد كه والى آن جا بود خبر داده بودند كه از جانب امام (صلوات الله عليه) نامه اى براى او آورده اند. والى در دو فرسخى شهر، خودش را به من رسانيد، نامه را به او دادم، گرفت و بوسيد و آن را بر روى چشم خويش گذاشت.
گفت: حاجتت چيست؟ گفتم: در دفتر تو ماليات بدهكارم، لطفا آن را از ديوان محو فرمائيد و گفت: مانعى نيست تا من بر سر كار هستم ديگر ماليات مده، بعد گفت: خانواده ات چند نفر است؟ گفتم: فلان تعداد، دستور داد به خود من و آنان احسان كردند و تا او زنده بود ديگر ماليات ندادم، و تا زنده بود مرتب به من احسان مى كرد ". (1) 3. احسان به وكيل:
ابراهيم بن محمد وكيل امام جواد (عليه السلام) در أخذ وجوهات شرعيه، مبلغى به محضر امام (عليه السلام) حواله كرد، آن حضرت در جواب وى نوشت: حساب رسيد، خدا از تو قبول فرمايد و از آنها راضى باشد و آنها را در دنيا و آخرت، با ما محشور گرداند، از دينارهاى حواله شده فلان قدر و از لباسهاى ارسالى، فلان قدر براى تو فرستادم، خدا آنها را براى تو مبارك
فرمايد! و همهء نعمتهاى خدا بر تو مبارك باشد!
و به نضر هم (1) نوشتم و او را سفارش كردم كه بر تو متعرض نشود و با تو مخالفت نكند، به او اعلام كردم كه تو پيش من مورد تأييد هستى و به ايوب نيز چنين نوشتم و همان دستور را دادم و نيز نامه به دوستان خود در همدان نوشتم و توصيه كردم كه از تو اطاعت كنند، و به دستور تو برگردند و اضافه كردم كه وكيل من فقط تو هستى ". (2) از اين جريان معلوم مى شود كه امامان عليهم السلام در شهرها، وكيل مالى داشتند كه وجوهات، توسط آنها جمع آورى و حواله مى شده است.
آنچنان كه على بن أبى حمزهء بطائنى، و زياد بن مروان قندى و ديگران از وكلاء امام كاظم (عليه السلام) بودند كه به خاطر بلعيدن پولها، مذهب واقفيه را بدعت نهادند، و در حالات حضرت كاظم (عليه السلام) بدان اشاره شد.
4. كرامت و الا:
محمد بن أبى العلا نقل مى كند: " يحيى بن اكثم قاضى القضاة سامراء را ملاقات كرده و با او مناظره و گفتگو نموده و در اين باره بسيار تلاش كردم و از علوم آل محمد (صلى الله عليه وآله) از او پرسيدم.
گفت: روزى داخل مدينه شده و قبر رسول خدا (صلى الله عليه وآله) را طواف مى كردم. در آنجا محمد بن على رضا (عليه السلام) را ديدم كه طواف مى كرد، با او درباره مسائلى كه داشتم مناظره مى كردم، او جواب سوالات را فرمودند.
گفتم: مى خواهم از تو مسأله اى بپرسم ولى به خدا قسم شرم مى كنم. فرمودند: پيش از آن كه سؤال بكنى جواب بگويم. مى خواهى از من از امام وقت بپرسى. گفتم: والله سؤالم همين است. فرمودند: من امام هستم. گفتم: به كدام علامت و دليل؟ در دستش عصايى
بود، عصا به سخن آمد و گفت: " إن مولاى إمام هذا الزمان وهو الحجة " (1) اين مولاى من!
پيشواى اين عصر و حجت وقت است.
5. توصيه در حق پدر:
بكر بن صالح گويد: به امام ابى جعفر ثانى (عليه السلام) نوشتم: " پدرم ناصبى وخبيث الرأى است، از او بسيار سختى ديده ام، فدايت شوم براى من دعا كن و بفرما: من چه كنم؟ آيا افشاء و رسوايش كنم يا با او مدارا نمايم؟
امام (عليه السلام) در جواب نوشت: مضمون نامه ات را دربارهء پدرت فهميدم، انشاء الله پيوسته براى تو دعا خواهم كرد، مدارا براى تو بهتر از افشاگرى است، با سختى، آسانى نيز هست، صبر كن " إن العاقبة للمتقين " خدا تو را در ولايت كسى كه در ولايتش هستى ثابت قدم فرمايد. ما وشما در امانت خدا هستيم، خدايى كه امانتهاى خويش را ضايع نمى كند.
بكر بن صالح گويد: خدا قلب پدرم را به من مهربان ساخت به طورى كه در هيچ كارى با من مخالفت نمى كرد ". (2) فضايل و مناقب امام بزرگوار (عليه السلام) خيلى بيش از آنست كه در اين مختصر بگنجد. ما كوشيده ايم بخشى از مناقب آن بزرگوار را از منابع عامه هم بياوريم تا گوياى نيمرخى از مكارم آن بزرگوار نشان داده شود:
1. عمرو بن بحر جاحظ (م 255 ه‍): " جاحظ عثمانى " معتزلى با وجود اين كه از مخالفان خاندان على (عليه السلام) بود امام جواد (عليه السلام) را در عداد ده تن از فرزندان ابوطالب (عليه السلام) مى شمارد كه دربارهء آنان چنين گفته است.
" هر يك از آنان: عالم، زاهد، عابد، شجاع، بخشنده، پاك، و پاكنهاد. برخى از آنان خليفه، و برخى ديگر نامزد خلافت بودند، و تا ده تن، هر يك فرزند ديگرى است و آنان عبارتند از: حسن بن على بن محمد بن على بن موسى بن جعفر بن محمد بن على بن
الحسين بن على (عليها السلام) ". هيچ يك از خاندانهاى عرب و عجم داراى چنين نسب شريفى نيستند ". (1) 2. سبط بن جوزى (581 - 654).
3. محمد بن طلحه شافعى (582 - 652 ه‍): صاحب كتاب " مطالب السؤل في مناقب آل الرسول " مى گويد: " اين محمد، ابوجعفر ثانى (عليه السلام) است و در ميان پدرانش، ابوجعفر نخستين محمد مشخص نشد و او باقر بن على (عليه السلام) است. حضرت جواد (عليه السلام) همنام امام باقر و هم كنيهء او، و نام پدرش مانند نام پدر امام باقر (عليه السلام)، على است. و براى اين كه شناخته شود، به " ابوجعفر ثانى " معروف شده است وى اگر چه از لحاظ سن كوچك بود، ولى از لحاظ ميزان شخصيت بزرگ و موقعيتش بلند، و مناقب و فضائل او فراوان است ". (2) 4. شبلنجى شافعى (از علماى قرن سيزدهم): مؤلف كتاب " نور الأبصار في مناقب آل بيت النبى المختار ". ضمن بيان مطالب كتاب " مطالب السؤل " و ذكر نمونه‌هاى ديگرى از كرامات امام جواد (عليه السلام) مى افزايد:
" مأمون پيوسته شيفتهء علم و اخلاق او بود، زيرا با وجود كمى سن، فضل و علم و كمال عقل خود را به نحو شايسته اى نشان مى داد و بدين وسيله آثار عظمت خويش را آشكار مى ساخت، از اينرو تصميم به تزويج دخترش ام الفضل با او گرفت ". (3) 5. ابن صباغ مالكى (م 857 ه‍): از علماى بزرگ مذهب مالكى، مؤلف كتاب " الفصول المهمة في معرفة أحوال الأئمة " دربارهء امام جواد (عليه السلام) مى نويسد:
" او " ابوجعفر ثانى " است به لحاظ اين كه امام محمد باقر (عليه السلام) نيز مكنى به ابوجعفر و موسوم به محمد بود، بدين ترتيب اسم و كنيهء حضرت جواد (عليه السلام) با جدش حضرت باقر (عليه السلام) يكسان بود و لذا حضرت جواد (عليه السلام) به " ابوجعفر الثانى " شناخته مى شد اگر چه او خرد سال
بود، ولى قدر و منزلتش بسيار بزرگ و و الا بود. پس از پدرش على بن موسى الرضا (عليه السلام) طبق وصيت او عهده دار امر امامت شد، كما اين كه جمعى از عدول موثقين به اين موضوع خبر داده اند ".
چنان كه " صفوان بن يحيى " روايت كرده است كه به حضرت رضا (عليه السلام) عرض كردم، پيش از آن كه خداوند " ابوجعفر (عليه السلام) " را به شما عطا كند، از شما (راجع به امام (عليه السلام) پس از خود) مى پرسيديم وشما مى فرموديد كه خداوند به من پسرى خواهد داد و اكنون خداوند اين پسر را به شما داده است و ديدگان ما را به واسطهء او روشن كرده است و خدا روز مرگ تو را براى ما پيش نياورد، اگر خداى نكرده چنين پيش آمدى رخ داد، به چه كسى پناه ببريم؟ با دست خود به " أبى جعفر (عليه السلام) " اشاره كرد كه در پيش روى او ايستاده بود. عرض كردم: قربانت گردم ابوجعفر (عليه السلام) كودك خردسالى بيش نيست و فقط سه سال از عمرش گذشته است؟ فرمودند:
خردسالى او چه زيانى به امامت او دارد؟ عيسى (عليه السلام) در حالى كه حتى سه سال هم نداشت، پيامبر و حجت خدا براى مردم شد. (1) " جيرانى " نيز از پدرش روايت كرده است كه گفت: در خراسان خدمت امام رضا (عليه السلام) ايستاده بودم، كسى به آن حضرت عرض كرد، سرور من! اگر پيش آمدى براى شما رخ داد، به چه كسى پناه ببريم؟ فرمود: به فرزندم ابوجعفر (عليه السلام). گويا آن شخص سن ابوجعفر (عليه السلام) را كم دانست و تعجب كرد كه چگونه با اين سن كم مى تواند رهبرى شيعيان را به عهده بگيرد؟ حضرت رضا (عليه السلام) فرمود: خداى سبحان، عيسى بن مريم را با شريعت و دين جديد، به رسالت و نبوت از طرف خود برانگيخت، در حالى كه سن او كمتر از سنى بود كه ابوجعفر (عليه السلام) دارد ". (2) 6. فضل الله روزبهان خنجى اصفهانى (927 ه‍): در شرح صلوات امام جواد (عليه السلام)
مىنويسد:
" بار خدايا! درود و صلوات بر امام نهم فرو فرست، آن حضرت بازگردنده است به خداى تعالى در هر امرى از امور و بسيار سجده كننده است (اشاره است به كثرت عبادت آن بزرگوار، چنانچه روايت كرده اند كه بعد از امام زين العابدين (عليه السلام) از ائمه، هيچ كس به كثرت عبادات آن حضرت نبود، و در بخشش سرآمد روزگار بود تا آنجا كه او را " جواد " لقب داده اند. بحر از عطاى او، قطره، و باران از كرم او بهره داشت. پناه ضعيفان وملاذ سائلان در وقت حاجات بود.
آن حضرت از براى عامه ى بندگان خداى تعالى، بخشندهء عطيه ها و بخششهاست (و اين اشاره به عموم عطاى آن حضرت است، چنانچه روايت كرده اند كه هرگز آستان آن حضرت، از سائلان و حاجتمندان خالى نبود و هيچ سائلى از درگاه احسانش، محروم نمى گشت.
آن حضرت محو كنندهء گمراهى و عناد است و بركنندهء صاحبان ظلم و فساد است.
(روايت كرده اند كه چون مأمون خليفه، آن حضرت را داماد خود ساخت، هميشه آن حضرت را در مجلس خود حاضر مى ساخت و با طوايف و ارباب مذاهب مختلفه پيرامون اعتقادات و مشكلات علوم، بحث مى كرد و دليلهاى آنان را قلع و قلمع مىكرد و تمام طوايف از آن حضرت استفاده مىنمودند و مأمون در تعظيم وتوقير آن حضرت، دقيقه‌اى فروگذار نبود. روايت كرده اند كه وقتى دخترش، ام الفضل نزد او آمد و از آن حضرت شكايت نمود، مأمون به دختر خود گفت: آيا تو راضى نيستى كه من تو را به بهترين خلايق از لحاظ حسب و نسب، تزويج كردم؟) و آن حضرت صاحب نشانه‌هاى راهنمائى و ارشاد به راههاى راستى و صلاح است. و اقتباس كننده از نور علوم او، افراد از ابدال و اوتاد است. كنيت او " ابوجعفر (عليه السلام) " و يكى از القابش " جواد " است و ديگر از القابش " تقى " يعنى پرهيزكار و پارسا و اگر چه تمامى ائمهء معصومين (عليها السلام) در كمال تقوا و پارسايى بوده اند، اما آن حضرت بدين وصف عظيم، شهرت
بيشترى داشته است. آن حضرت ساكن روضهء بهشت در كمال آسايش است و در قبرستان قريش در كنار مرقد مطهر جدش حضرت امام موسى كاظم (عليه السلام) مدفون است و آن روضه اى مشهور، و قبه‌اى است متلألى از درخشندگى و نور، جنتى است از نعيم فيض الهى معمور ". " اللهم صل على سيدنا محمد وآل سيدنا سيما الإمام السجاد محمد التقى الجواد ". (1) 7. احمد بن حجر هيثمى مكى (م 974 ه‍): محدث ومفتى حجاز وفقيه شافعى مذهب، مؤلف " الصواعق المحرقة في الرد على أهل البدع والزندقة " دربارهء امام جواد (عليه السلام) مى نويسد:
" يك سال پس از وفات حضرت على بن موسى الرضا (عليه السلام)، مأمون به بغداد آمد. روزى به عزم شكار حركت كرد. امام جواد (عليه السلام) در كنارى ايستاده بود و چند كودك در آن نزديكى به بازى مشغول بودند، همين كه موكب مأمون را ديدند، فرار كردند، ولى محمد بن على جواد (عليه السلام) در حالى كه تنها نه سال از عمرش گذشته بود، بر جاى خود ايستاد، خداوند محبت او را به قلب مأمون افكند و پرسيد: چه عاملى باعث شد، تو با ساير كودكان فرار نكردى؟ حضرت جواد (عليه السلام) فورا جواب دادند: اى امير! راه تنگ نبود كه من با رفتن خود آن را براى عبور خليفه، گشايش داده باشم و مرتكب گناهى هم نشده ام كه از ترس مجازات، فرار كنم و من نسبت به خليفهء مسلمين، حسن ظن دارم، گمانم اين است كه او به بى گناهان آسيب نمى رساند. بدين جهت در جاى خود ماندم و فرار نكردم ".
" فأعجبه كلامه، وحسن صورته فقال له: ما اسمك و اسم أبيك؟... " " مأمون از سخنان محكم و منطقى كودك و همچنين قيافهء جذاب و گيراى او تعجب كرد و پرسيد اسم شما و اسم پدرت چيست؟ " فرمودند: " محمد بن على الرضا (عليه السلام) " هستم " مأمون " نسبت به پدر او از خداوند طلب رحمت كرد و راه خود را در پيش گرفت.
چون به صحرا رسيد، نظرش به دراجى افتاد، بازى از پى آن رها كرد آن باز، مدتى
ناپديد شد، چون از هوا برگشت، ماهى كوچكى در منقار داشت كه هنوز نيمه رمقى در آن بود، مأمون از مشاهده آن حال در شگفت شد و آن ماهى را در دست گرفت، و برگشت.
چون به همان محل كه هنگام رفتن حضرت جواد (عليه السلام) در آن جا بود، رسيد باز ديد كه كودكان فرار كردند ولى او همچنان در جاى خود ايستاده است. وقتى خليفه نزديك شد گفت: اى محمد! اين چيست كه در دست من است؟ حضرت فرمودند: اى امير! خداوند با قدرت خود در دريا، ماهيان ريزى آفريده، بازهاى پادشاهان و خلفا آن را شكار مى كنند و پادشاهان آن را در كف مى گيرند، سلالهء نبوت را با آن، امتحان و آزمايش مىنمايند.
مأمون از مشاهدهء اين وضع تعجبش افزون شد و گفت: حقا كه تو فرزند امام رضايى؟
يعنى از فرزند آن بزرگوار، اين عجائب و شگفتى‌ها بعيد نيست.
" و او را طلبيد و مورد اعزاز و اكرام بسيار قرارداد، و پيوسته به خاطر فضل و علم و كمالى كه با وجود كمى سنش از او ظاهر مى شد، به او مهربانى مى كرد، سرانجام تصميم گرفت دخترش " ام الفضل " را به عقد او درآورد ".
" بنى عباس " از شنيدن اين قضيه به فغان آمدند، زيرا مى ترسيدند كه كار حضرت جواد (عليه السلام) بدانجا بكشد كه كار پدرش، حضرت رضا (عليه السلام) كشيده بود، از اينرو دسته جمعى نزد مأمون آمده و گفتند: اى أمير المؤمنين تو را به خدا سوگند مى دهيم كه از تصميم خود، دربارهء تزويج ابن الرضا (عليه السلام) خوددارى كنى؟
" چون مأمون به آنان گفت كه محمد بن على (عليه السلام) را به خاطر برترى در علم و دانش و حلم براى دامادى خود برگزيده است. عباسيان اين بار در اتصاف محمد (عليه السلام) با اين اوصاف مخالفت ورزيدند ".
آنگاه داستان يحيى بن اكثم را بازگو مى كند كه در بخش پيشين گذشت. (1) به گفتهء " ابن حجر هيثمى ": " مأمون او را به دامادى خود انتخاب كرد. زيرا با وجود
كمى سن، از نظر علم و آگاهى و حلم بر همهء دانشمندان برترى داشت ". (1) 8. حافظ حسين كربلائى تبريزى (994 ه‍): دربارهء امام جواد (عليه السلام) مى نويسد: " حضرت امام أنام، وهمام أيام، وحبر مقدام، امام الامة، وارث علوم الائمة ومقتدى أهل السداد، محمد بن على بن موسى التقى الجواد، عليهم صلوات رب العباد ".
مقتداى افاضل واعيان * پادشاه ممالك عرفان كه مرتبهء امامت و وصايت از آن حضرت به او رسيده، حالا شروع در ذكر آن حضرت مى شود، بدان كه حضرت امام محمد تقى (عليه السلام) امام نهم است از ائمهء اثنى عشر و كنيت وى ابوجعفر (عليه السلام) بوده، او را ابوجعفر ثانى گويند... فضائل و كرامات وى زياده از حد حصر است ".
از جمله، مشهور است كه در وقت وفات پدرش حضرت رضا (عليه السلام) در طوس، وى در مدينه بود، به طى أرض در طوس حاضر گشت و غسل وى داد و كفن در وى پوشانيد و نماز بر او گزارد و غايب شد....
" ريان بن شبيب " روايت كرد كه " مأمون " خواست، دختر خويش " ام الفضل " را به نكاح حضرت امام محمد جواد (عليه السلام) درآورد، و اين بر عباسيان، شاق مى نمود. " مأمون " گفت: من او را از آن جهت اختيار كرده ام كه افضل اهل زمان است با وجود صغر سن. گفتند: كودك است و چندان علم و معرفت ندارد. صبر كن كه علم بياموزد. گفت: من ايشان را از شما بهتر مى شناسم، ايشان اهل بيتى هستند كه علم ايشان از خداى تعالى بود، ايشان در علم به كسى محتاج نباشند و اگر خواهيد او را در فنون علوم امتحان كنيد تا شما را صدق دعوى من معلوم شود. گفتند: بگذار تا يكى را تعيين كنيم تا از وى مسأله پرسد. گفت: اين چنين باشد. به نزديك " يحيى بن أكثم " شدند. الخ.
" حافظ كربلائى " پس از نقل جريان " يحيى بن اكثم " و عاجز و ناتوان شدن او در مقابل امام جواد (عليه السلام) و تبديل شدن جلسهء مباحثه، به مجلس عقد، مى افزايد: اگر در ذكر فضائل و كمالات حضرت امام محمد تقى (عليه السلام) مشغول گرديم، كتابها بايد ساخت، از آن باز آمديم.
اگر دولتمندى را سعادت، مساعدت نمايد و به زيارت آن حضرت مشرف شود، زيارت به نوعى كند كه مذكور شد و اين زيارت نامه را بخواند كه در كتاب زيارت مخصوص آن حضرت آورده اند بعد از زيارت جدش موسى كاظم (عليه السلام) ". (1) 9. سبط بن جوزى هم در كتاب " التذكرة " درباره آن حضرت مى گويد:
" محمد جواد (عليه السلام) در سال 195 هجرى پا به عرصه حيات گذاشت و در سال 220 هجرى به سن 25 سالگى جهان را ترك نمود. او در علم و تقوى و پرهيزكارى و سخاوت همانند پدر بزرگوارش و در مسير او بود. او با لقب مرتضى وقانع ملقب مى گرديد. وفاتش در بغداد صورت گرفت و در مقابر قريش كنار قبر نياى بزرگش امام موسى بن جعفر مدفون گرديد و هم اكنون مورد زيارت، علاقه مندان قرار مى گيرد ". (2) 10. علامه ابن صباغ مالكى در اين باره مىنويسد:
" ابوجعفر محمد جواد (عليه السلام) در مدينه نوزدهم ماه رمضان، به سال 195 هجرى متولد گرديد. از نظر نسب، عاليترين تبار را دارد، چون او فرزند على فرزند موسى كاظم فرزند جعفر صادق فرزند محمد باقر فرزند على فرزند حسين فرزند على بن ابيطالب (عليه السلام) مى باشد.
او در بغداد جهان را ترك گفت و عامل تبعيد و جلب او به بغداد، معتصم خليفه عباسى بود كه او را از مدينه به بغداد خواست. او با همسر خود ام فضل دختر مأمون به بغداد وارد شد و تاريخ آن روز 28 محرم 220 بود كه در آخر ماه ذيقعده همان سال جهان را وداع گفت و در مقابر قريش كنار قبر نياى بزرگوارش، امام موسى بن جعفر مدفون گرديد.
هنگام رحلت 25 ساله بود.
همسرش در كاخ معتصم جزء حرم معتصم قرار گرفت. گفته مى شود كه او در اثر سم كشته شده است. فرزندانش به نام على، موسى، فاطمه، امامه، دو پسر و دو دختر از او به
يادگار مانده است ". (1) 11. ابن تيميه مى گويد: " محمد فرزند على ملقب به جواد (عليه السلام) از اعيان و بزرگان بنى هاشم است. در سخاوت و بزرگوارى شهرت تام دارد. او در سنين جوانى در 25 سالگى رحلت نمود و سال وفات او 220 هجرى بوده است ". (2) 12. دانشمند معاصر مرحوم سيد محمد هاشمى افغانى درباره آن بزرگوار مى گويد:
" معتصم در برابر عظمت علمى و روحى امام جواد (عليه السلام) نسبت به ملك و حكومت خود ترسناك شد. از اين رهگذر او را با همسر خود از مدينه به بغداد خواست تا تحت نظر خويش قرار دهد. سپس با دسيسه‌هاى او خواهرش أم الفضل او را مسموم ساخت، و در مقابر قريش كنار قبر جد بزرگوارش، امام موسى بن جعفر (عليه السلام) مدفون گرديد ". (3) امام جواد (عليه السلام) و ديگر مزاياى علمى 1. نبوغ علمى يا اشراقى:
يكى از امتيازات بزرگ و مهم پيشوايان معصوم، و رهبران معنوى و اجتماعى مردم، كمال درك و عقل آنان مى باشد. امام (عليه السلام) چون سرپرست دين و پيشواى سعادت و خوشبختى جهانيان است، لازم است كه به همهء مسائلى كه در دنيا و آخرت، سعادت افراد به آن پيوسته است، آشنايى داشته باشد چون پيشواى جاهل، از نظر هدايت عمومى الهى، معنى و مفهومى در بر نخواهد داشت.
از اين رو در بيوگرافى و شرح حال هر كدام از آنان مى خوانيم كه ادراكات آنان، فوق ادراك عادى و معمولى بوده است و از جهت مراتب انديشه و فكر و هوش داراى ويژگيهاى مخصوص به خود بوده اند. دوران كودكى و طفوليت نيز مانع بروز اين نبوغ ذاتى و فروغ عقلى نبوده است. شواهد تاريخى كه حاكى از برترى علم و دانش و مراتب ادراكات عقلى
آنان مى باشد، بسيار است. به عنوان نمونه به چند مورد از افادات علمى امام جواد (عليه السلام) در دوران زندگى كوتاه مدتش، مى پردازيم:
هنگامى كه از شكار برمىگشت و داستان برخورد او با مأمون كه گذشت.
سخنانى كه امام جواد (عليه السلام) در سن نه و ده سالگى به مأمون گفت، شايسته يك طفل يازده ساله نيست و به سخنان مرد جهان ديده و درس خوانده شباهت دارد كه از مسائل روانى و قوانين حقوقى و جزايى اطلاع كامل داشته باشد تا بتواند مسائل را به خوبى تحليل نمايد. و چون چنين مكتب و كلاسى، وجود نداشت به آسانى پى مى بريم كه در كلاس الهى و مكتب آسمانى تعلم ديده اند و علوم و معارف آنان: علم الهى ولدنى مى باشد.
اين گونه قضايا را جز در پرتو امدادهاى غيبى و عنايات خاص الهى كه در حق پيشوايان مبذول داشته است، نمى توان توجيه و تفسير نمود. اغلب مورخين نوشته اند كه داستان ازدواج امام (عليه السلام) با ام الفضل صبيبه مأمون با تشويق و اصرار مأمون پس از اين معارفه و آشنايى صورت گرفت و امام جواد (عليه السلام) از آن پس مورد تعظيم و تكريم و احترام مأمون قرار گرفت و از علوم و دانش او بهره ها برد.
2. مذاكره فقهى با رئيس ديوان عالى بغداد:
در تشكيلات خلفاى عباسى، عده اى از منتسبين علم و دانشمندان فنون مختلف وجود داشتند كه علم و دانش خود را به قيمت نازل و بهاى اندكى، در برابر ماديت فروخته و خود را در قيد و بند ماديت و رياست طلبى گرفتار ساخته بودند و بر خلاف اقتضاى طبع، علم و دانش دوستى كه آدمى را به نورانيت و معنويت مى كشاند، آنان هر روز به سوى تاريكى وظلمت و به غرقاب ماديت نزديكتر مى شدند. يكى از آنان قاضى القضاة بغداد و به تعبير امروز، رئيس ديوان عالى كشور اسلامى آن روز، يعنى " يحيى بن اكثم " بود.
او در فساد اخلاق و مراتب رذائل نفسانى مشهور و معروف شهر بود. (1)
عباسيان با خاندان علوى و دودمان پاك رسالت، كينه و عداوت مخصوص در دل داشتند و هرگز راضى به عظمت و پيشرفت و محبوبيت آنان نبودند و از طرفى محض اصول كشوردارى وسياست و با توجه به موقعيت و مقام اين خاندان كه در قلوب مسلمانان به خصوص ايرانيان وجود داشت، خود را ناچار مى ديدند هر چند به صورت ظاهر هم بوده باشد در تكريم و تعظيم رجال نخبه و سر دودمانهاى آنان، نهايت سعى و كوشش خود را به كار گيرند، تا از مزاياى مادى و معنوى اين عمل در استحكام بخشيدن به پايه‌هاى حكومت خود، بهره بردارى نمايد، آنچنان كه مأمون در حق امام رضا (عليه السلام) و امام جواد (عليه السلام) انجام داد.
از اين رهگذر بود كه پس از رحلت امام رضا (عليه السلام)، فردى را شايسته تر از امام جواد (عليه السلام) سراغ نداشت كه مورد محبت و شايستهء خدمات خود قرار دهد. پس از مشاهده و آزمايش لياقت و استعداد و محبوبيت علمى و فاميلى او، درصدد برآمد كه دختر خود ام الفضل را به عقد او درآورد و در اين تصميم با مخالفت عباسيان روبرو گرديد كه چنين وصلت را تجويز نمى كردند. مأمون براى محكوم كردن آنان دست به يك سياست محترمانه زد كه عباسيان خود به خود پى به عظمت و لياقت و شايستگى علمى امام جواد (عليه السلام) ببرند و از ته دل نسبت به اين امر اعتراف نمايند و رضايت قلبى دهند. از اينرو مجلسى ترتيب داد كه در آن، از دانشمندان و علماى بغداد دعوت به عمل آورد كه در رأس آنان، رئيس ديوان عالى كشور يحيى بن اكثم بود كه از طرف عباسيان مسئول سؤال پيچ كردن امام جواد (عليه السلام) بود، و مى خواست شخصيت پيشواى نهم را در همان ايام جوانى فرو بشكند و از پيشرفت او در آينده ممانعت كند.
مجلس ترتيب داده شد...
يحيى در صدر مجلس بغل دست مأمون قرار گرفت و امام جواد (عليه السلام) كه هنوز در سن و سال جوانى بود، در يك طرف ديگر مأمون قرار داشت. يحيى بن اكثم رو به مأمون كرد و گفت: " آيا أمير المؤمنين اجازه مى فرمايند كه يك مسألة فقهى از ابوجعفر (عليه السلام) سؤال
كنم؟ " مأمون گفت: " بهتر است از خودشان كسب اجازه نماييد ".
يحيى رو به امام نمود و عرض كرد: " آيا اجازه مى فرماييد كه سؤالى دربارهء فقه از شما بنمايم؟ " امام فرمودند: " هر چه دلتان خواست بپرسيد ".
رئيس ديوان عالى بصره پرسيد: " فدايت گردم، چه مى فرماييد در مورد شخص احرام دار كه مرتكب عمل شكار شده باشد؟ " امام فرمودند: " قبلا توضيح دهيد كه او در چه كيفيت و در چه شرايطى قرار داشته است، آيا او در خارج از محيط حرم، شكار كرده است يا در خود محيط حرم؟ (1) آيا او عالم به مسألة بوده است يا ناآشنا به مسألة؟
آيا كشتن او عمدى و از روى اراده بوده است، يا خطايى و سهوى؟
آيا شكار كننده برده بوده يا آزاد؟
آيا اين شكار او، نخستين بار بوده است يا تكرارى و چندمين بار؟
آيا شكار او از پرندگان بوده است يا غير آن؟
آيا شكار او بچه سال بوده است يا بزرگ سال؟
آيا شكار كننده اصرار بر عمل خود داشت يا نادم و پشيمان بود؟
آيا عمل شكار او، شب هنگام واقع شده است يا در روز روشن؟
آيا احرام شكار كننده، براى حج تمتع بوده است يا عمره؟
هر كدام از اين فروع از ديدگاه فقهى، داراى حكم خاصى است كه قبلا بايد سؤال روشن گردد ".
قاضى القضاة كشور كه در برابر يك سؤال، خود را با انبوهى از سؤالات مختلف فقهى،
رو به رو ديده بود بسيار مضطرب گرديد. او كه مى خواست با يك مسألة امام (عليه السلام) را سؤال پيچ كند و شخصيت او را در هم شكند، ناگهان خود را در غرقابى از پرسشهاى گيج كننده رو به رو مى يافت، زبانش بند آمد و عجزش آشكار گرديد، از پاسخ فرو ماند و دانشمندان و فقهاى حاضر در مجلس هم به احترام قاضى، سكوت اختيار كردند.
مأمون پيروزى پيشواى نهم را افتخار خود دانست و به درگاه ايزدى شكر و سپاس نمود. رو به مجلسيان گفت: " اين است همان ابن الرضا كه نمى خواستيد او را بشناسيد آيا اين آشنايى كافى است كه ديگر بار، لب به سخن اعتراض آميز باز نكنيد؟ " (1) مأمون رو به امام كرد و تقاضا نمود كه جواب سؤالات فقهى را خودتان بيان فرماييد تا همگان استفاده كنيم. پيشواى نهم با بيان شيواى خود، پاسخ تمام سؤالاتى را كه قاضى القضاة از حل آنها عاجز مانده بود و مى خواست به وسيلهء آن اعتبار پيشواى عاليقدر را در هم بشكند، براى همهء مجلس نشينان آشكار ساخت:
پاسخ سؤالات فقهى امام جواد (عليه السلام) در توضيح فروع مختلف مسألة چنين فرمودند:
" اگر شخص محرم، شكار را در خارج از محدودهء حرم انجام و شكار از پرندگان و بزرگ باشد، كفاره آن يك گوسفند است.
اگر در داخل حرم، مرتكب شود، كفاره آن دو برابر خواهد بود.
اگر بچه پرنده اى را در خارج از حرم شكار كند، او بايد كه يك بره، تازه از شير گرفته اى كه از شير باز شده باشد، كفاره دهد در صورتى كه در داخل حرم، صيد نمايد، يك بره از شير گرفته شده را و قيمت پرنده را نيز بايد بپردازد.
اگر حيوان شكار شده، الاغ وحشى باشد، كفاره آن گاو است.
اگر شتر مرغ باشد، كفاره آن يك شتر است.
اگر آهو باشد، يك گوسفند كفاره دارد.
اگر هر كدام از اينها را در حرم بكشد، كفارهء آن دو برابر مى شود كه هدى رسيده به حرم باشد و به كعبه سوق داده شود. اگر احرام او براى حج باشد، قربانى بر او واجب گردد كه مى بايست در منى نحر كند. و اگر احرام او، براى عمره باشد در مكه نحر مى كند. كفارهء شكار، نسبت به عالم و جاهل مساوى است ولى در صورت عمد بر مرتكب شونده، گناه دارد، ولى در صورت خطا، گناه از او برداشته شده است. كفاره فرد آزاده بر عهدهء خود اوست، ولى كفاره برده بر عهده مولاى اوست. بر فرد صغير، كفاره واجب نيست، كفاره او بر عهدهء ولى اوست. فردى كه اظهار ندامت و پشيمانى كند، با اين عمل او گناه از او برداشته مى شود، ولى فردى كه اصرار بر ادامه شكار، داشته باشد به سزاى عمل خود مى رسد ". (1) عجز و سكوت هنگامى كه امام جواد (عليه السلام) از توضيح شقوق و فروع مختلف مسألة، فارغ گرديد و با تحير و اعجاب اهل مجلس رو به رو شد، مأمون از امام درخواست نمود كه مسألة اى از قاضى القضات سؤال فرمايند تا مورد استفادهء همگان واقع گردد.
امام (عليه السلام) با كراهت تمام از او پرسيد: آماده هستيد اگر سؤالى شد پاسخ دهيد؟
او با ناراحتى گفت:
" اين اختيار با شماست، فدايت گردم! شما سؤال فرماييد، اگر از عهدهء آن برنيامدم، همچنان از درياى بى كران دانش شما، بهره‌مند خواهم شد ".
پيشواى نهم (عليه السلام) لب به سخن بازگشودند و فرمودند، خوب فكر كنيد:
" مردى در طليعهء خورشيد به زنى نگاه كرد، آن نگاه بر وى حرام بود، در چاشت روز باز بر همان زن نگاه كرد در صورتى كه نگاهش حلال بود، در هنگام ظهر، نگاه اين مرد بر همان زن افتاد، ولى نگاهش حرام بود، هنگام نماز عصر باز به همان زن، نگاه كرد و اين نگاه او حلال بود، اما غروب هنگام، ديگر نتوانست آن زن را ببيند، زيرا نگاهش بر او حرام بود، در
نيمه شب، همين زن براى آن مرد، حلال بود اما به وقت نماز صبح، آن نگاه حرام شد و در سپيدهء دم اين حرمت، شكست و زن بر آن مرد حلال شد.
حال بفرماييد، تصوير فرضى اين مسألة چگونه است، اين زن و مرد در چه شرايطى از نظر شرعى حلال و تحت چه ضوابطى بر همديگر حرام مى گردند؟ " قاضى القضات دربار خليفه، در همان آغاز كار به عجز خود اعتراف كرد، و بى درنگ اظهار داشت: " نمى دانم و به جواب راهى نمىيابم. پس از اندكى تأمل و مكث از پيشواى نهم خواهش كرد كه اين مسألة را خود تشريح فرمايند ".
پاسخ سوالات امام (عليه السلام) فرمودند: " ساده است، اين زن، كنيز كسى بود، مردى در آغاز روز نگاهش كرد طبعا اين نگاه حرام بود. وقتى آفتاب به موقع چاشت رسيد، اين مرد، كنيز را از مالكش خريد در اين وقت، نگاه او بر كنيزش حلال بود. به هنگام ظهر، كنيز را آزاد ساخت، نگاهش از نو بر او حرام گرديد. اما هنگام نماز عصر، كنيز آزاد شده را به عقد خود درآورد حالا زنش بود و نگاهش بر او حلال بود. به وقت نماز مغرب، اين مرد زن خود را " ظهار " (1) كرد و بر او حرام گرديد. به هنگام نماز عشا، كفارهء ظهار را پرداخت و زن بر او حلال شد، ولى نيمه شب او را طلاق داد و براى چهارمين بار، بر او حرام گرديد. سپيده دم فردا از طلاق خود، پشيمان گرديد و به زن رجوع كرد، و زن مجددا بر او حلال گرديد ".
هنگامى كه پاسخ سؤالات داده شد، مأمون به شعف و خوشحالى افتاد، رو به خاندان عباسى كه همه پسر عموهاى او بودند، گفت: " آيا سزاوار است كه از چنين شخصيت عالم و دانا بگذريم؟ آيا كسى از شما مىتوانست، پاسخ اين مسائل را از ديدگاه فقهى همانند او بيان كند؟ " همگى اعتراف كردند كه تشخيص مأمون در انتخاب امام (عليه السلام)، بىجهت نبوده است. مأمون افزود، دودمان اهل بيت (عليه السلام)، علم و دانش آنان ارتباطى به سن و سال آنان ندارد دانش آنان از سرچشمه وحى گرفته مىشود، آيا نمىدانيد پيامبر اسلام (صلى الله عليه وآله)، على (عليه السلام) را به اسلام دعوت نمود و اسلام او را پذيرفت، در صورتى كه بيش از ده سال نداشت؟
با حسن (عليه السلام)، و حسين (عليه السلام) آن دو كودك خردسال، بيعت انجام داد در صورتى كه سن آنان پايين‌تر از شش سالگى بود، و جز آنان از هيچ كدام از كودكان بيعت نپذيرفت.
ازدواج فرداى آن جلسه بود كه مأمون (عليه السلام)، شخصيت‌هاى برجسته و دانشمندان و رجال لشكرى و كشورى را فراخواند و مجلس باشكوهى، ترتيب داد و مراسم عقد دختر خود " ام الفضل " را با امام جواد (عليه السلام) انجام داد. امام جواد (عليه السلام) در همان سالى كه با دختر مأمون، عروسى كرد از بغداد به مدينه بازگشت و تا سال 220 در مدينه مى زيست تا حكومت به دست معتصم افتاد.
معيار شناخت حديث صحيح در يكى از مجالس مناظره كه فراوان در حضور مأمون تشكيل مى يافت، يكى از علماى دربارى براى توليد عداوت و كينه در قلوب عده كثيرى از حضار مجلس نسبت به ساحت امام جواد (عليه السلام) از امام (عليه السلام) سؤال كرد چه مى فرماييد، در مورد آن حديثى كه دربارهء يكى از ياران نزديك رسول خدا (صلى الله عليه وآله) وارد شده است و مى گويد:
" جبرييل بر رسول خدا (صلى الله عليه وآله) نازل گرديد و عرض كرد اى رسول خدا (صلى الله عليه وآله)! خداوند متعال تو را سلام مى رساند، و مى فرمايد از يكى از ياران خود بپرس كه خداوند متعال از تو راضى
و خشنود است، آيا تو هم از او راضى هستى؟ " امام جواد (عليه السلام) با توجه به موقعيت خاص محفل فرمودند: " من منكر فضيلت آن صحابى كه مى فرماييد، نيستم ولى بر گويندهء اين خبر لازم است به آن حديثى كه پيامبر اسلام (صلى الله عليه وآله) در حجة الوداع، فرمودند توجه داشته باشد، جايى كه مى فرمايند: " دروغگويان و خبرسازان زياد شده اند و در آينده نيز زيادتر خواهند شد. بدانيد هر آنكه حديث دروغى را به من نسبت دهد، جايگاه او آتش است. معيار تشخيص حديث صحيح از غير آن، اين است كه آن را بر قرآن مجيد و سنت مسلم من عرضه كنند، اگر با آن دو مخالفت كرد، رد كنيد و كنار بزنيد ".
حديثى را كه شما نقل كرديد با كتاب خدا سازگار نيست. قرآن مى فرمايد: " انسان را ما آفريده ايم و از آنچه در قلب او، خطور مى كند آگاهى داريم ". (1) و در مورد ديگر مى فرمايد: " ما به انسان نزديك تر از شاهرگ گردن او هستيم ". (2) آيا بر چنين آفريدگار دانا و آگاه، خشنودى و رضايت خاطر يا نارضايى آن صحابى مكتوم مانده است تا نيازمند سؤال از آن صحابى گردد؟ اين امر نسبت به پروردگار عالم، محال و غير ممكن است ". (3) امام جواد (عليه السلام) با محكوم ساختن طرف، يك قانون كلى و عمومى نيز در اختيار شنوندگان قرار داد كه پايه و اساس آن، مستند به قرآن مجيد و سنت و راه و رسم پيامبر اسلام (صلى الله عليه وآله) بود، و هيچ كدام از حضار مجلس را ياراى مخالفت با آن دو سند نبود به اين ترتيب با حفظ اصالت مرام، طرف را نيز مجاب و محكوم ساخت.
وى دوباره از امام (عليه السلام) پرسيد: " مى گويند قدر و منزلت شيخين در روى زمين همانند جبراييل و ميكاييل در آسمان ها است. آيا اين حديث صحت دارد؟ "
ابوجعفر ثانى (عليه السلام) در پاسخ فرمودند: " اين حديث نيز مورد تأمل و نظر است، چون جبراييل و ميكاييل هر دو از فرشتگان مقرب درگاه الهى هستند كه هميشه در اطاعت امر پروردگار به سر مى برند و لحظه‌اى به معصيت و نافرمانى او نپرداخته اند، ولى آن دو شخص هر چند اسلام آوردند، ولى مدتى در شرك و بت پرستى بودند، بلكه اكثر مدت عمر آنان در بت پرستى سپرى شده است. پس چگونه ممكن است اين دو، قابل مقايسه و تطبيق باشند؟ " آخرين بار، او از امام پرسيد چه مى فرماييد، دربارهء مطلبى كه روايت مى كنند:
" شيخين، آقايان پيران و سالخوردگان بهشتى هستند؟ " امام در پاسخ فرمودند: " اهل جنت همگى در سنين جوانى و نشاط به سر مى برند، در ميان آنان پير و سالخورده پيدا نمى شود تا آنان سروران پيران بهشتى بوده باشند و اين حديث را بنى اميه براى معارضه با گفتار رسول خدا (صلى الله عليه وآله) جايى كه مى فرمايند: " حسن (عليه السلام) و حسين (عليه السلام) سروران جوانان بهشتى هستند ". جعل نموده اند.
به اين ترتيب امام با كجرويها وكج انديشى‌هاى رائج، مبارزه علمى نمود بى آنكه خطرى او را تهديد نمايد، يا گرفتار، امواج تعصبات بى جا گردند.
سى هزار مسئله هنگام رحلت امام رضا (عليه السلام)، فرزند برومندش در سن خردسالى و كودكى بود و در مدينه زندگى مى كرد. پاره اى از شيعيان در بغداد و ديگر شهرها، به علت صغر سن آن حضرت به عنوان امام به ترديد و شبهه افتادند و جمعى از شيعيان مانند: ريان بن صلت، صفوان بن يحيى، محمد بن حكم و يونس بن عبد الرحمن و جمع ديگرى از علما و افاضل شيعه تصميم گرفتند كه هنگام حج به حضور او شرفياب گردند و از نزديك تماس پيدا كنند.
سيد مرتضى در عيون المعجزات مى گويد: " بيش از هشتاد نفر از فقهاى بغداد و شهرهاى ديگر، هنگام سفر حج روى اين تصميم، به مدينه عازم شدند و در منزل معروف
امام صادق (عليه السلام) به محضر امام جواد (عليه السلام) شرفياب گرديدند سؤالات و مطالب علمى متعددى از او پرسش كردند و به پاسخهاى قانع كننده اى نائل آمدند، بدين ترتيب شبهه و ترديد از آنان زائل گرديد و به مرحلهء يقين رسيدند ". (1) و شايد آنچه معروف است كه امام (عليه السلام) در يك مجلس يا در عرض چند روز، سى هزار مسألة از غوامض مسائل آن روز را بيان داشتند، ناظر به اين جلسات باشد كه امام (عليه السلام)، اصول مطالب وامهات آن را بيان فرموده اند كه صدها مسألة از آن متفرع مى گرديد.
تربيت شاگردان در كتابهاى جوامع اصول وفقه، احاديث و روايات فراوانى از وجود مبارك امام ابوجعفر ثانى (عليه السلام) نقل شده است كه مسائل گوناگون فقهى مورد سؤال و جواب واقع شده است كه در ابواب متفرق، مورد استناد فقها، واقع گرديده است، و قسمتى از اين گونه احاديث را در كتابهاى اصول چهارگانه " كافى "، " تهذيب "، " استبصار " و " من لا يحضره الفقيه " و ديگر جوامع حديثى، مضبوط است و همچنين در كتابهاى رجال ودرايه اصحاب و شاگردانى را ياد كرده اند كه در مكتب تربيتى آن بزرگوار، پرورش يافته اند كه امروز مورد استناد فقهاى ما قرار مى گيرد.
اين روايتگران و شاگردان را، مىتوان از لا به لاى كتابهاى احكام، تراجم، تفاسير، و اديان بيرون آورد و به مقام معرفى آنان پرداخت.
در ميان اصحاب و ياران او افرادى مانند:
احمد بن محمد بن ابى نصر بزنطى، احمد بن محمد بن عيساى اشعرى، احمد بن محمد بن خالد برقى، ايوب بن نوح، احمد بن اسحاق بن سعد اشعرى، ابراهيم بن مهزيار اهوازى، ابو هاشم جعفرى وجود داشتند كه هر كدام در جايگاه خود از منزلت و اعتبار خاصى برخوردار بودند. علاوه بر آن ها، شاگردان و راويان ديگرى نيز داشته اند كه به كسب علم و دانش و نقل روايت از آن بزرگواران مى پرداختند.
مرحوم مجلسى: در توجيه اين مطلب كه آن حضرت در يك مجلس، چطور به سى هزار مسأله جواب فرموده است، چند وجه نقل مى كند: از جمله اين كه ممكن است در خاطر انبوه حاضران، بيشتر سوالات يكسان بوده است، چون به بعضى جواب داده است، همه ى آنها براى اهل مجلس روشن شده است و يا اشاره است به آن كه از كلمات مختصر امام (عليه السلام)، آن مقدار مسائل، استنباط مى گرديد.
سيد مرتضى علم الهدى رضوان الله عليه در عيون المعجزات نقل كرده است: چون حضرت رضا (عليه السلام) از دنيا رفت، سن امام جواد (عليه السلام) هفت سال بود، در بغداد و شهرهاى ديگر اختلاف به وجود آمد، بزرگان شيعه از قبيل: ريان بن صلت، صفوان بن يحيى، محمد بن حكيم، عبد الرحمان بن حجاج، يونس بن عبد الرحمان و جماعت ديگرى در خانه عبد الرحمان بن حجاج در " بركهء زلول " جمع شده و بر رحلت امام ثامن گريه مى كردند، و بزرگى مصيبت بر آنها سنگينى مى نمود.
يونس بن عبد الرحمان گفت: از گريه و زارى دست برداريد، مطلب اساسى اين است كه در مسائل به كدام كس، رجوع بكنيم تا اين (ابوجعفر (عليه السلام)) بزرگ بشود؟!
در اين موقع ثقهء جليل القدر، ريان بن صلت به پا خاست و از حلقوم يونس گرفت و مرتب او را مى زد و مى گفت: براى ما ايمان اظهار مى كنى و در باطن شك و شرك دارى؟
اگر فرمان امامت او، از جانب خداست، در اين صورت، اگر طفل يكروزه هم باشد مانند پير مرد كهنسال و پير مرد است و اگر از جانب خدا نباشد، هزار سال هم عمر كند، مانند يك فرد عادى است، بايد در اين سخن دقت كرد، حاضران شروع به توبيخ يونس بن عبد الرحمان كردند.
در آن وقت، ايام حج نزديك مى شد، از فقهاء و علماء بغداد و ساير شهرها، هشتاد نفر گردهم آمده، به قصد حج حركت كردند، اول به مدينه آمدند تا به خدمت امام جواد (عليه السلام) برسند. پس از ورود به مدينه در خانه امام صادق (عليه السلام) گرد آمدند كه خالى بود، روى بساط بزرگى نشستند، عبد الله بن موسى محضر آنها آمد و در صدر مجلس نشست، يك نفر به پا
خاست و گفت: اين پسر رسول خدا (صلى الله عليه وآله) است هر كه سؤالى دارد بكند، از وى سؤالاتى شد كه بر خلاف، جواب داد، اين كار، حاضران را در حيرت واندوه فرو برد، فقهاء برخاسته و قصد رفتن كردند و گفتند: اگر ابو جعفر (عليه السلام) جوابها را مى توانست بدهد، اين همه، جواب خلاف از عبد الله بن موسى بروز نمى كرد!!
در اين وقت از صدر مجلس درى گشوده شد و غلامى موفق نام، وارد مجلس گرديد و گفت: اين ابو جعفر (عليه السلام) است كه مى آيد، همه به پا خاستند و از وى استقبال كرده و سلام دادند، امام صلوات الله عليه داخل شد، دو پيراهن به تن داشت و عمامه اى كه دو طرفش آشكار بود به سر گذاشته بود، آن حضرت نشست مردم همه ساكت شدند.
منادى قبلى به پا خاست و از امام سؤالاتى نمود: حضرت جواب درستى دادند، همه شاد شدند و بر او دعا كردند و ثنا گفتند، عرض كردند: عموى شما، عبد الله چنين و چنان جواب مى گفت.
فرمود: لا إله إلا الله اى عمو! بزرگ است نزد خدا كه فردا پيش او ايستاده باشى و بگويد: چرا به بندگان من، آنچه نمى دانستى، فتوا دادى در صورتى در ميان امت، داناتر از تو وجود داشت؟
روايت شده: عمر بن فرج رخجى (حاكم مدينه) به آن حضرت گفت: شيعيان شما مدعى هستند كه شما وزن همهء آب دجله را مى دانيد؟ در آن وقت در كنار دجله بودند، حضرت فرمودند: آيا خدا مى تواند اين علم را به پشه اى بياموزد يا نه؟ گفت: آرى، امام (عليه السلام) فرمودند: من در پيش خداى تعالى، از پشه و از اكثر مخلوقاتش، محترمتر هستم. (1) جود و بخشش آن بزرگوار آنچنان كه گذشت، بذل و بخشش و احسان در راه خدا، يكى از امتيازات و خصوصيات اصلى اين خاندان كرم است كه در مواقع متعدد از آنان سرمىزند. آنان در جلب رضا و
خشنودى پروردگار عالم، از صرف هر نوع امكانات مالى و رفاهى، به نيازمندان و مستحقين واقعى، مضايقه و كوتاهى نداشته اند. اصولا مال و ثروت از نظر آنان، معناى ويژه اى دارد كه با مفهوم عادى آن، در ميان مردم، تفاوت اساسى دارد. آنان مال و ثروت را در حدى قبول داشتند كه بتوانند به وسيلهء آن، گرهى از مشكلات زندگى ديگران را بگشايند يا توسط آن، ذخيره اى براى آخرت وتكميل معنويت خود، اندوخته باشند. مگر بزرگ اين خاندان، على (عليه السلام) نبود كه در راه خشنودى پروردگار، سه شبانه روز با اهل بيت (عليه السلام) خود، با شكم گرسنه، روزه دار بود تا درخواستهاى فقير و يتيم و اسير را فراهم سازد؟ در زندگى هر كدام از پيشوايان معصوم، چنين بخششها و گذشتها ثبت گرديده است كه بررسى زندگى هر كدام از آنان، بهترين گواه مدعاى ما است و اين امر در مورد شخصيتى كه اكنون، در ترسيم گوشه اى از چهرهء او هستيم، مصداق كامل دارد و عنوان دومى " جواد " بر اثر تكرار و مشاهدهء اين عمل، نشانگر اين حقيقت بارز مى باشد، اينك به عنوان نمونه به چند مورد از بذل و بخشش ايشان، اشاره مى گردد.
عائدات وقف " كلينى " از على بن ابراهيم و او از پدرش نقل مى كند: " كه در محضر امام جواد (عليه السلام) بودم كه " صالح بن محمد بن سهل " متولى اوقاف قم، وارد محضر امام (عليه السلام) گرديد (او از طرف امام (عليه السلام) متولى اوقافى بود كه به نام امام (عليه السلام) وقف شده بود) و به عرض رساند:
" سرور من! مرا در مقابل ده هزار درهم از عائدات وقف، حلال فرماييد، چون آن را در راه نفقهء اهل و عيال خود، خرج كرده ام. امام (عليه السلام) با گشاده رويى فرمودند: شما را از پرداخت آن معاف مى دارم ". (1) به قدر مروت!
على بن عيسى اربلى در كشف الغمه مى نويسد: " مردى به حضور امام (عليه السلام) رسيد و عرض كرد كه: خواهشمند است، مرا به اندازهء مروت خودتان احسان نماييد! "
امام (عليه السلام) فرمودند: " اكنون در وسعت من نيست كه اين مقدار را ببخشم ". سائل عرض كرد: " پس لطفا به مقدار مروت و مردانگى خودم، احسان فرماييد ". امام (عليه السلام) به خدمتگزار خود فرمود: " مبلغ دويست دينار به او عطا كند ". (1) راهگشايى بر ديگران مردى از بنى حنيفه از اهالى بست و سجستان مى گويد: " كه در اوائل خلافت معتصم در آن سالى كه امام (عليه السلام) با خانواده، عازم مكه گرديده بود، من در مصاحبت آن بزرگوار افتخار داشتم روزى كه جمعى از مسئولين امور خلافت نيز بر سر طعام حاضر بودند به حضور امام (عليه السلام) عرض كردم: " اى فرزند رسول خدا (صلى الله عليه وآله)! فدايت گردم، والى و فرماندار منطقهء ما مردى است كه به دوستى شما خاندان [رسول]، معروف و متمايز است و من در ديوان او از بابت خراج و ماليات، بدهكارى دارم كه از پرداخت آن، عاجز هستم. اگر مصلحت بدانيد نامه اى به ايشان مرقوم فرماييد كه در اين باره محبتى در حق ما بكند بسيار به موقع خواهد بود ".
امام فرمودند: " من او را نمى شناسم ". مرد گفت: " درست است كه شما آشنايى خصوصى با او نداريد، ولى او از ارادتمندان و دوستان شما است، قطعا نامهء شما به حال من نافع خواهد بود ". امام (عليه السلام) محض اجابت درخواست، يك فرد مؤمن، كاغذى برداشت و چنين مرقوم فرمودند:
" بسم الله الرحمن الرحيم، اما بعد فإن موصل كتابى هذا ذكر عنك مذهبا جميلا وان مالك ما احسنت فيه، فأحسن الى اخوانك و اعلم ان الله عزوجل سائلك عن مثاقيل الذر والخردل... ".
" به نام خداوند بخشنده و بخشايشگر مهربان، حامل نامه من، از شما يك روش زيبايى را تعريف نمود، بدانيد جز احسان و نيكوكارى هيچ فائده اى در زندگى، براى تو نيست، هر چه توانستى در حق برادران دينى خود نيكى و احسان نما! و بدان كه خداوند
متعال از مثقالها واوزانى كه به قدر ذرهء ناچيز باشد از تو سؤال خواهد نمود. (اشاره به آيه شريفه است كه مى فرمايد: " فمن يعمل مثقال ذرة خيرا يره، و من يعمل مثقال ذرة شرا يره ").
نامه را دريافتم، چون خبر نامه و آمدن من به گوش فرماندار سجستان، حسن بن عبد الله نيشابورى رسيد به استقبال من، آمد و به احترام و تعظيم نامه تا دو فرسخ از شهر، بيرون شتافته بود تا چشمش به نامه افتاد، آن را گرفت و بوسيد و روى هر دو چشم خود گذاشت و به من گفت: " حاجت شما چيست؟ " گفتم، مرا خراجى بر گردن است كه در ديوان ماليات شما ثبت است و قادر به پرداخت آن نيستم، دستور داد كه روى آن قلم بگيرند، و مدت طولانى مرا از پرداخت ماليات معاف دارند. پس از آن از تعداد عائله من پرسيد، از تعداد و هزينه عائله ام، او را آگاه ساختم، دستور داد كمك مؤثرى در حق من انجام دادند. فرماندار محل تا در سر كار بود به بركت آن نامهء من از احسان و نيكى مضايقه و كوتاهى نداشت ". (1) هشدار به مسئولين امور استاد شيخ محمد جواد مغنيه لبنانى كه يكى از خدمتگزاران علم و مذهب مى باشد، پس از نقل اين داستان مى افزايد:
" اين حديث مىتواند هشدارى به گردانندگان امور ادارى باشد. آنان به مجرد اشغال يك ميز ادارى رياست يا مديريت، تمام دوستى‌ها و علاقهء برادرى و اسلامى را كنار مىگذارند و تغيير ماهيت داده و كوچكترين مشكل گشايى و چاره سازى در حق گرفتاران و ضعيفان از خود نشان نمىدهند، چنين افرادى بهتر است كمى به خود آيند و بدانند ميز رياست و تشريفات ديگر، همه زوال پذير و فنا شدنى است، فقط آنچه جاودان و هميشگى است نيكوكارى و خدمت به مردم و رفع نيازمندى ديگران است و بس.
بخش سوم ياران و روايتگران از امام جواد (عليه السلام)
بخش سوم / ياران و روايتگران از امام جواد (ع)...
امامان پاك ما، همچون پيامبر گرامى (صلى الله عليه وآله) پيوسته در تعليم و تربيت مردم، ساعى و كوشا بودند، آنان در تمام اوقات روز و شب، ملتزم به راهنمايى و تربيت مردم بودند، رفتار و گفتار و معاشرت و حتى هر گوشهء از زندگى روزمرهء آنان، آموزشگر كسانى بود كه با آنان تماس داشتند، هر كس هر وقت با آنان مى نشست غير ممكن بود كه از اخلاق و دانش آنان بهره‌مند نشود، اگر سؤالى داشت مى توانست مطرح كند و پاسخ آن را بشنود، و پرسشها هم محدود نبود، آنان هر مشكلى داشتند مى پرسيدند و پاسخ مى گرفتند.
بديهى است چنين مدرسه يى هرگز و در هيچ جا جز در مكتب پيامبران و امامان، نظير نداشته و ندارد، و طبيعى است كه ويژگى و ثمربخشى چنين مكتبى تا چه حد جالب و جاذب بوده است، به همين جهت، خلفاى اموى و عباسى كه مى دانستند اگر مردم متوجه اين ويژگيها شوند به سوى پيشوايان الهى و امامان بر حق، جذب خواهند شد و در چنين صورتى حكومت اين غاصبان، در خطر قرار خواهد گرفت، از اينرو تا آنجا كه برايشان ممكن بود مى كوشيدند تا مردم با پيشوايان واقعى اسلام به صورت آزاد تماس نداشته باشند، و فقط چند سالى در زمان امام باقر (عليه السلام) بود كه به جهت حكومت " عمر بن عبد العزيز " كه تا حدودى رفتارى ملايم و انسانى داشت، و در عهد امام صادق (عليه السلام) به جهت آن كه حكومت اموى رو به زوال، و حكومت عباسى، در اوائل كار بود، مردم توانستند از آن دو امام بزرگوار، به طور نسبى بهره‌مند گردند، و مى بينيم كه شماره ى شاگردان و راويان از صادقين (صلى الله عليه وآله و سلم) به حدود چهار هزار نفر رسيد (1) ولى در دوره‌هاى ديگر اصحاب و شاگردان و راويان برخى از ائمه (عليه السلام) بسيار تقليل يافته است، به عنوان مثال، اصحاب و شاگردان و راويان امام جواد (عليه السلام) قريب صد و سيزده نفر بوده‌اند (2) و اين
گوياى اين حقيقت است كه در زمان آن گرامى، تماس مردم با او، تا چه اندازه محدود مى بوده است. اينك به معرفى اجمالى و گزارشى چند تن از آن ياران مخلص مىپردازيم:
1. على بن مهزيار (م 254 ه‍. ق):
از ياران خاص و جزو وكلاى امام جواد (عليه السلام) بود، او از اصحاب امام رضا (عليه السلام) و امام هادى (عليها السلام) نيز محسوب مى شود. او بسيار عبادت مى كرد و در اثر سجده‌هاى طولانى پيشانيش پينه بسته بود، به هنگام طلوع آفتاب، سر به سجده مى نهاد و سر بر نمى داشت تا هزار تن از مؤمنان را دعا مى كرد، و از خداى متعال براى آنان، آنچه براى خود مى خواست، مسئلت مى نمود.
ابو الحسن على بن مهزيار در اهواز مى زيست وبيش از سى كتاب تأليف كرد (1)، در مراتب ايمان و عمل به چنان مقام ارجمندى نائل شد كه يك بار امام جواد (عليه السلام) در تقدير از او نوشت:
" بسم الله الرحمن الرحيم، اى على! خداوند به تو پاداشى نيكو، عطا فرمايد، و تو را در بهشت جاى دهد! و در هر دو جهان از خوارى نگاهدارد، و در آخرت با ما محشور فرمايد!
اى على! من تو را در خيرخواهى و اطاعت و احترام وخدمت و انجام آنچه بر تو واجب است، آزموده ام، و اگر بگويم هيچ كس را چون تو نيافته ام، اميد آن دارم كه در اين گفتار راه مبالغه نپيموده باشم. خداوند بهشت فردوس را پاداش تو قرار دهد، مقام تو و نيز خدمات تو در گرما و سرما و شب و روز بر من، پوشيده نيست، از خدا مسئلت مىدارم در قيامت هنگامى كه همهء مردم جمع مى شوند، تو را به رحمت ويژه اش اختصاص دهد چنان كه مورد غبطه و حسرت ديگران قرار گيرى، انه سميع الدعاء ". (2) 2. بزنطى احمد بن محمد بن ابى نصر (م 221 ه‍. ق):
از مردم كوفه و جزو ياران ويژهء امام رضا (عليه السلام) و امام جواد (عليها السلام) مى باشد او نزد هر دو امام معصوم بسيار ارجمند و محترم بود، چندين كتاب و از جمله كتاب " الجامع " را تأليف
كرد، فقاهت او را همه ى دانشمندان شيعه، قبول دارند و او را مورد اطمينان و وثوق كامل مى دانند. (1) 3. زكريا بن آدم:
" زكريا " از مردم قم بود و هم اكنون نيز مزارش در شهرستان قم، معلوم و مشهور است، از ياران بسيار نزديك امام رضا (عليه السلام) و امام جواد (صلى الله عليه وآله و سلم) محسوب مى شود، و امام جواد (عليه السلام) براى او دعا فرمود، و او را از ياران باوفاى خويش، به شمار آورد. (2) يك بار كه خدمت امام رضا (عليه السلام) شرفياب شده بود، امام از اول شب تا صبح، در خلوت با او سخن مىگفت، (3) و نيز در پاسخ كسى كه پرسيده بود: " راه من، دو راهست و نمىتوانم هميشه خدمت شما برسم، معارف و احكام دينم را از چه كسى فرا گيرم؟ " فرمود:
" از زكريا بن آدم فراگير كه او در امور دين و دنيا امين است ". (4) 4. ابن بزيع، محمد بن اسماعيل:
از ياران پيشوايان معصوم: امام كاظم (عليه السلام) و امام رضا (عليه السلام) و امام جواد (صلى الله عليه وآله و سلم) و نزد شيعه از موثقين محسوب مى شود، مردى صالح و درست كردار و اهل عبادت بود و كتابهايى تأليف كرد، در عين حال در دربار عباسيان كار مى كرد (5) و در اين ارتباط امام رضا (عليه السلام) به او فرمود: " خداوند در دربار ستمگران، بندگانى دارد كه بوسيله ى آنان برهان و حجت خويش را آشكار مى سازد، و آنان را در شهرها قدرت مى بخشد تا بوسيله ى آنان، دوستان و اولياء خود را از ستم ستمگران، نگاهدارد و امور مسلمانان را اصلاح كند، آنان در خطرها و حوادث، پناه اهل ايمانند، و گرفتاران و نيازمندان از شيعيان ما، به آنان رو مى آورند، و رفع گرفتارى و نياز خود را از آنان مى خواهند. به وسيله ى چنان افرادى، خداوند مؤمنان را از هراس ستمگران ايمنى مى بخشد، آنان مؤمنان حقيقى و أمينان خدا در زمينند،
رستخيز از نور آنان، نورانى است، به خدا سوگند كه بهشت براى آنان و آنان براى بهشت آفريده شده اند، كه گواراشان باد! ".
آنگاه امام (عليه السلام) فرمودند: هر يك از شما بخواهد مى تواند به همه ى اين مقامات نائل شود.
محمد بن اسماعيل عرض كرد: فدايت شوم به چه چيز؟
فرمودند: به اينكه در ظاهر با ستمگران باشد و با خوشحال كردن شيعيان ما، ما را خوشحال كند (در پست و مقامى كه قرار مى گيرد هدفش رفع ظلم و ستم از مؤمنان باشد).
در پايان امام (عليه السلام) به محمد بن اسماعيل كه از وزراى دربار عباسى بود، فرمودند: اى محمد تو نيز از آنان باش. (1) " حسين بن خالد " مى گويد: با گروهى خدمت امام رضا (عليه السلام) بوديم، از " محمد بن اسماعيل ابن بزيع " سخن به ميان آمد، امام (عليه السلام) فرمود: " دوست دارم در ميان شما مثل اويى بوده باشد ". (2) " محمد بن احمد بن يحيى " مى گويد: با " محمد بن على بن بلال " به زيارت قبر (3) محمد بن اسماعيل بن بزيع رفتيم، محمد بن على در طرف سر قبر، رو به قبله نشست و گفت صاحب اين قبر برايم نقل كرد: كه امام جواد (عليه السلام) فرمود: " كسى كه قبر برادر مؤمن خود را زيارت كند و كنار قبر او رو به قبله بنشيند و دست خود را بر قبر او بگذارد و هفت بار سوره ى " انا انزلناه في ليلة القدر " را بخواند از فزع اكبر، وحشت و هراس بزرگ قيامت ايمن مىگردد ". (4) محمد بن اسماعيل بن بزيع مى گويد: از امام جواد (عليه السلام) تقاضا كردم پيراهنى از پيراهنهاى خود، برايم بفرستد تا كفن خويش سازم، آن گرامى پيراهنى فرستاد و فرمان
داد [تا] تكمه‌هايش را بردارم ". (1) ما در اين مقام به معرفى اجمالى جمعى از هر دو دسته مى پردازيم:
5. ابوالبخترى:
مودب فرزند حجاج يكى از ياران و راويان آن حضرت شمرده مى شود. صاحب معجم رجال الحديث، او [را] از اصحاب امام عسگرى (عليه السلام) شمرده است و در مناقب، ج 4 در باب امامت آن بزرگوار نام او، آمده است. (2) 6. ابو على بن راشد:
او در سند تعداد كثيرى از روايات، واقع شده است كه شمار آنها بالغ بر 33 مورد مى گردد او از امام جواد (عليه السلام)، امام هادى (عليه السلام) و امام حسن عسگرى (عليه السلام) هر سه بزرگوار، روايت نموده است، نمونه‌هاى حديثى او در كتاب كافى جزء 7، كتاب وصايا حديث 1 و حديث 11 مى باشد. (3) 7. ابو عبد الله خراسانى:
او نيز از امام جواد (عليه السلام) روايت كرده است و " صدوق " هم با سند خود از او روايت نموده است، يكى از احاديث منقولهء او پيرامون حج و معرفت مراتب آن مى باشد. (4) 8. ابو شيبه اصفهانى:
فرد ممدوحى است و امام (عليه السلام) در حق او طلب رحمت نموده است، رواياتى توسط او در جزء هفتم در موضوع كفودهم شأن بودن همسر، آمده است. (5) 9. ابو ساره:
او نيز از اصحاب و ياران امام جواد (عليه السلام) مى باشد آنچنان كه در " رجال شيخ طوسى (قدس سره) "
آمده است. (1) 10. ابو جعفر بصرى:
او نيز از اصحاب و ياران امام جواد (عليه السلام) مى باشد، آنچنان كه مرحوم شيخ طوسى، در رجال خود ذكر كرده است و او را فرد ثقه، فاضل و صالح شمرده است. (2) 11. على بن اسباط:
او از اصحاب و ياران امام رضا (عليه السلام) و امام جواد (صلى الله عليه وآله و سلم) هر دو بزرگوار مى باشد. (3) 12. ابن مهران:
او از امام جواد (عليه السلام) روايت نموده است وسهل بن زياد هم از وى روايت كرده است.
نمونه روايتى او در جزء دوم " كافى " در باب تسليت به صاحب عزاء آمده است. (4) 13. عباسى:
او يكى از راويان امام جواد (عليه السلام) مى باشد و نام او در نقل چندين حديث آمده است كه گويد: " به امام جواد (عليه السلام) جريان را نوشتم و امام (عليه السلام) فرمود ايرادى ندارد و كافى جزء 3 باب قرأئة القرآن حديث 2 ". (5) 14. ابومشاور:
مرحوم شيخ طوسى ومرحوم برقى او را از اصحاب و ياران امام جواد (عليه السلام) ذكر كرده اند. (6) 15. موسى بن داود منقرى:
او از اصحاب و ياران امام جواد (عليه السلام) مى باشد مرحوم شيخ طوسى در رجال خود به آن، تصريح نموده است. (7)
16. موسى بن قاسم بن معاوية بن وهب بجلى:
او يكى ديگر از اصحاب امام جواد (عليه السلام) و امام هادى (عليه السلام) مى باشد و يكى از افراد بسيار مؤثق و مطمئن در نقل حديث مى باشد او كتابها و تأليفاتى دارد و نجاشى او را دو بار با كلمه " ثقة، ثقة " مورد تأييد قرار داده است او كتاب " رجالى " دارد، در آن كتاب شرح حال 18 تن را آورده است.
و تعداد تأليفات او از 30 عنوان تجاوز مى كند او در باب فضيلت نماز در مسجد النبى روايتى دارد. (1) زنان محدثه در بين راويان و ناقلان حديث، از امام جواد (عليه السلام) تعدادى هم از بانوان ديده مى شوند: از آن ميان: حكيمه دختر امام جواد (عليه السلام)، و زينب دختر محمد بن يحيى مى باشد كه صاحب معجم رجال الحديث در معرفى آنان مى نويسد:
17. حكيمه:
دختر امام جواد (عليه السلام) و عمهء امام عسگرى (عليه السلام)، داستان ولادت امام زمان (عج) روايت كرده است. [كافى / ج 1 / حديث 3]. (2) 18. زينب دختر محمد بن يحيى:
او از روايات از امام جواد (عليه السلام) " شيخ طوسى " و " كشى " او را از اصحاب ابى جعفر ثانى امام جواد (عليه السلام) دانسته اند. (3) از ديگر ياران و ياوران امام (عليه السلام):
19. ابن ابن غمير بغدادى (م 217 ه‍. ق).
20. ابو جعفر محمد بن سنان زاهرى (م 220 ه‍. ق).
21. ابو تمام حبيب بن اوسطائى شاعر شيعى مشهور (م 231 ه‍. ق).
22. فضل بن شذان نيشابورى (م 260 ه‍. ق).
اينان هر كدام به گونه اى مورد تعقيب بودند، فضل بن شاذان از نيشابور بيرون كردند، عبد الله بن طاهر با او چنين رفتار نمود، سپس كتابهاى او را تفتيش كرد، چون مطالب آن كتابها درباره خداشناسى و توحيد بود، به او گزارش دادند ولى قانع نشد و گفت: مى خواهم عقيدهء سياسى او را نيز بدانم. (1) ابوتمام شاعر نيز از اين امر بى بهره نبود. اميرانى كه خود اهل شعر و ادب بودند، حاضر نبودند، شعر او را بشنوند و مانند ديگر شاعران مورد تشويق و تقدير قرار دهند. ابن ابى عمير اين عالم ثقه و بزرگ كه مراسيل او را همانند مسانيد دانسته اند سالها در زندان بود، تازيانه ها زدند تا اسامى هم مكتبان خود را بگويد و نگفت.
امام جواد (عليه السلام) و مهدى موعود (صلى الله عليه وآله و سلم) رسول خدا (صلى الله عليه وآله) و فاطمهء زهرا (س) و تمام پيشوايان معصوم (صلى الله عليه وآله و سلم) همه از آمدن مهدى موعود (عجل الله تعالى فرجه الشريف) خبر داده اند، مرحوم صدوق در كتاب " كمال الدين و تمام النعمة " اخبار آنها را در ابواب بيست و چهار تا سى و هشت نقل كرده است و مرحوم مجلسى نيز آنها را در بحار الانوار: ج 51، ص 65 تا 162 نقل مى كند، در اينجا به مناسبت زندگى حضرت جواد الائمة (عليه السلام) آنچه از آن بزرگوار دربار حضرت مهدى (عليه السلام) رسيده است نقل مى كنيم.
1. عبد العظيم حسنى (2) گويد: به خدمت مولايم محمد بن على بن موسى (عليه السلام)... رسيدم و مى خواستم در ارتباط با امام قائم (عليه السلام) از وى سؤال كنم. آيا او مهدى است يا غير از آن؟
آن حضرت پيش از من فرمودند: قائم از ما همان مهدى (عج) است كه واجب است در زمان غيبت، انتظار او را بكشند و در وقت ظهور از او اطاعت كنند، او فرزند سوم من است به خدايى كه محمد (صلى الله عليه وآله) را به نبوت برانگيخته و ما را به امامت مخصوص فرموده است:
" لولم يبق من الدنيا إلا يوم واحد لطول الله ذلك اليوم، حتى يخرج فيه فيملاء الارض قسطا وعدلا كما ملئت جورا وظلما ".
و خداوند تبارك و تعالى كار او را در يك شب، اصلاح فرمايد، چنان كه كار موسى كليم را اصلاح فرمود، او رفت تا براى خانواده خود آتشى بياورد، برگشت در حالى كه رسول الله بود، بعد امام (عليه السلام) فرمودند: " أفضل أعمال شيعتنا إنتظار الفرج ". (1) 2. صقر بن ابى دلف گويد: از ابو جعفر محمد بن على الرضا (عليه السلام) شنيدم مى فرمودند:
امام بعد از من پسرم على است، قول او قول من و امر او امر من و طاعت او طاعت من است، و امام بعد از او پسرش، حسن است، امر او امر پدرش و قول او، قول پدرش، و طاعت او طاعت پدرش است، بعد سكوت فرمودند.
گفتم: يابن رسول الله (صلى الله عليه وآله)! بعد از حسن، امام كدام است؟ حضرت با صداى بلند گريست و فرمودند: بعد از حسن، فرزند او قائم به حق و امام منتظر است، گفتم: يابن رسول الله (صلى الله عليه وآله)! چرا قائم ناميده شده است؟
فرمودند: چون او بعد از مفقود شدن اسمش و بعد از ارتداد اكثر قائلان به امامتش، قيام مى كند. گفتم: چرا منتظر ناميده شده است؟ فرمودند: چون او غيبتى دارد طولانى، در آن مدت، اهل اخلاص انتظار او را مى كشند و اهل شك او را انكار مى كنند و انكار كنندگان ياد او را مسخره مى پندارند. تعيين كنندگان وقت ظهور دروغ مى گويند، و عجله كنندگان هلاك مى شوند و اهل تسليم، نجات مى يابند. (2) خدمت به امامان صلوات الله عليهم محمد بن وليد كرمانى گويد: به امام جواد (عليه السلام) گفتم: براى دوستان و خدمتكاران در دوست داشتن شما چه اجرى هست؟ فرمودند: امام صادق (عليه السلام) غلامى داشت كه به وقت رفتن به مسجد، استر آن حضرت را نگاه مى داشت، روزى نشسته مشغول نگهدارى استر آن حضرت بود، گروهى از اهل خراسان به ديدن امام (عليه السلام) آمدند.
يكى از آنها به غلام امام (عليه السلام) گفت: از امام (عليه السلام) بخواه كه مرا به جاى تو به خدمتكارى قبول كند و من غلام او باشم، در عوض تمام دارايى من مال تو باشد، من از هر رقم، مال زياد دارم، برو آنها را تصاحب كن، غلام گفت: اين را از امام (عليه السلام) مى خواهم.
آنگاه آن غلام پيش امام صادق (عليه السلام) آمد و گفت: فدايت شوم، خدمتم، و طول مصاحبتم با شما را مى دانيد، اگر پروردگار خيرى براى من پيش آورد از آن ممانعت مى كنى؟ امام (عليه السلام) فرمودند: من از جانب خود بر تو احسان مى كنم، آيا احسان ديگران را مانع مى شوم؟!!
غلام جريان را به امام (عليه السلام) عرض كرد، حضرت فرمودند: اگر تو از خدمتگزارى ما سير شده اى و او به ما راغب است، او را قبول كرده و تو را مى فرستيم. چون غلام برگشت، حضرت او را صدا كردند و فرمودند: براى زياد بودن مصاحبت تو، نصيحتت مى كنم، آن وقت اختيار با خود تو است.
چون روز قيامت شود رسول خدا (صلى الله عليه وآله) به نور خدا چنگ مى زند، أمير المؤمنين (عليه السلام) به رسول الله چنگ مى زند، امامان به أمير المؤمنين (عليه السلام) و شيعيان ما به امامان چنگ زده داخل محل ما (بهشت) مى شوند.
غلام پس از شنيدن اين سخن عرض كرد: يابن رسول الله (صلى الله عليه وآله)! در خدمت شما مىمانم و آخرت را بر دنيا اختيار مى كنم. آنگاه غلام به محضر آن مرد خراسانى برگشت.
امام جواد صلوات الله عليه و كمى سن امامت مانند نبوت يك منصب خدايى است، و اختيار امام با خداست، هر كس را بخواهد به مقام امامت مى رساند، در اول حالات أمير المؤمنين صلوات الله عليه دربارهء روح نبوت و امامت بطور مشروح سخن گفته شد.
ثقة الاسلام كلينى (قدس سره) در كافى بابى منعقد فرموده تحت عنوان " الإمامة عهد من الله عزوجل معهود من واحد إلى واحد عليهم السلام " و در آن رواياتى در اين زمينه نقل فرموده است، از جمله عمروبن اشعث مى گويد: از امام صادق (عليه السلام) شنيدم مى فرمود: آيا فكر مى كنيد كه يكى از ما به هر كه خواست وصيت مى كند، نه والله، اين عهدى است از
خدا و رسول (صلى الله عليه وآله) به مردى بعد از مردى تا كار به صاحبش برسد:
" أترون الوصى منا يوصى إلى من يريد؟! لاوالله و لكن عهد من الله ورسوله لرجل فرجل حتى ينتهى الامر إلى صاحبه ".
و در روايت ديگرى آن حضرت به معاوية بن عمار فرمودند:
" ان الإمامة عهد من الله عزوجل معهود لرجال مسمين ليس للإمام أن يزويها عن الذى يكون من بعده ". (1) بنابراين، در اين مسأله كمى و زيادى سن مطرح نيست و اين كه امام جواد صلوات الله عليه به وقت رحلت پدر بزرگوارش هفت يا هشت ساله بود و بيست و پنج سال عمر كرد، ضررى به امامت او ندارد. خداوند دربارهء يحيى بن زكريا فرموده: " وآتيناه الحكم صبيا ". (2) حضرت عيسى (عليه السلام) در حين ولادت به سخن درآمد و به صريح [بيان] قرآن فرمود: " إنى عبد الله آتانى الكتاب وجعلنى نبيا " (3) مىبينيم كه هر دو در كودكى به مقام نبوت رسيده‌اند.
صفوان بن يحيى مى گويد: به امام رضا (عليه السلام) گفتم: پيش از آنكه خداوند، ابوجعفر (عليه السلام) را به شما عطا فرمايد، در جواب ما مى فرموديد: خداوند پسرى به من عطا خواهد فرمود، اكنون كه خداوند عطا فرموده و چشم ما را روشن كرده است، خدا مرگ شما را براى ما پيش نياورد، ولى اگر واقعه اى پيش آيد، امام كه خواهد بود؟
حضرت اشاره به ابى جعفر (عليه السلام) كردند كه در مقابلش ايستاده بودند. گفتم: فدايت شوم، اين سه ساله است؟ فرمودند: سه ساله بودن چه ضررى دارد، عيسى بن مريم در كمتر از سه سالگى، حجت خدا بود (4) و در روايت ديگر آن حضرت، به سائلى كه در اين باره سؤال كرده بود، فرمودند: " ان الله سبحانه بعث عيسى بن مريم رسولا نبيا صاحب شريعة مبتدأة
في أصغر من السن الذى فيه أبوجعفر " ارشاد: ص 299، كافى: ج 1، ص 322.
كلينى (قدس سره) در كافى نقل كرده: محمد بن حسن بن عمار گويد: در مدينه در محر على بن جعفر صادق (عليه السلام) بودم، مدت دو سال بود رواياتى را كه از برادرش موسى بن جعفر (عليه السلام) نقل مى كرد مى نوشتم. روزى ابو جعفر الجواد (عليه السلام) داخل مسجد شد، على بن جعفر بدون عبا برخاست، دست آن حضرت را بوسيد و تعظيم كرد، ابو جعفر (عليه السلام) فرمودند: عموجان!
بنشين خدا تو را رحمت كند، گفت: مولاى من! چگونه بنشينم حال آنكه شما ايستاده ايد؟!
چون ابو جعفر (عليه السلام) برگشت، يارانش او را توبيخ كرده و گفتند: چرا او را با كمى سن آن مقدار احترام و خضوع كردى، حال آنكه تو عموى پدر او هستى؟! فرمود: ساكت باشيد، آنگاه ريش خود [را] گرفت و گفت: وقتى خداوند اين پير مرد را براى امامت، اهل نكرد و امامت را به او داد، فضيلت او را انكار كنم؟!! نعوذ بالله از آنچه مى گوييد، من بندهء او هستم.
كافى: ج 1، ص 322.
به هر حال كمى سن آن حضرت، ضررى در مسألهء امامت ندارد، او به علت حامل روح امامت بودن، درياى مواجى از علم ودرايت و كمال بود، حتى در صورت مبسوط اليد بودن، مى توانست فرماندهان لايق و مردان ورزيده را روى كار بياورد و حكومت اسلامى را پياده و اداره كند. والسلام على من اتبع الهدى
بخش چهارم F امام جواد (عليه السلام) و تفسير قرآن
بخش چهارم / امام جواد (ع) و تفسير قرآن...
امام محمد تقى الجواد (عليه السلام) (195 - 220 ه‍. ق) از امام جواد (عليه السلام) در مورد تفسير آيات قرآن مجيد، مطالب فراوانى نقل شده است كه هر كدام در ذيل آيات مربوط آمده است. افراد متتبع مى توانند از تفاسير مأثور وروايى، تعداد انبوهى از اين نظريه‌ها و تفسيرها را فراهم آورد.
ما به اقتضاى اختصار كتاب، چند نمونه را ذيلا مى آوريم، طالبان تفصيل را به تفاسير ياد شده، ارجاع مى دهيم:
1. مخلوق بودن قرآن يكى از خصوصيات عصر اين پيشوا، مطرح شدن تفتيش عقايد در مورد مخلوق بودن يا قديمى بودن قرآن بود. خليفهء وقت بر اساس تحريك اطرافيان خويش، يا در اثر تأثر ويژه اش از فلسفه يونانى، روى اين مسألة حساسيت فوق العاده، نشان مى داد كه قرآن حادث و مخلوق است، و بر اين عقيده، كسانى كه قرآن را قديمى مى دانند مشرك و كافر هستند و حق مداخله در امور قضائى وادارى كشور را ندارند بر اين اساس، استانداران و فرمانداران و كارگزاران نواحى مختلف كشور، موظف شده بودند كه افراد را از اين نظر مورد باز جويى و بازپرسى وزير نظر قرار دهند و نتيجه اقدامات خود را به مركز خلافت، گزارش كنند.
جالب توجه اينست كه شدت علاقهء مأمون به اين امر به حدى بود كه در وصيتنامهء خود پس از ذكر شهادتين و اقرار به توحيد، مسألة مخلوق بودن قرآن را مورد گواهى و شهادت خود قرار داده بود، پس از آن، به اعتراف به معاد و حساب و كتاب و ديگر اصول اعتقادى اسلامى را شمرده بود و اجراى عمليات پس از فوت خود را به ولى عهد و وصى
خود " معتصم " توصيه كرده بود ". (1) بر اساس همين امر، جمعى از فقها ومحدثين مانند: احمد بن حنبل فقيه معروف، ابن عاصم، سجاد و جمعى ديگر از قضاة و اهل علم عراق را كه اعتقاد مخالف مقام خلافت را داشتند و بر خلاف اين پندار بودند، مورد ايذاء و آزار قرار مى داد. مأمون معتزلى بود و با تفتيش عقايدى كه به نام " محنه " برپا كرده بود، سعى داشت عقايد خود را بر ديگران تحميل نمايد. مأمون در سال 218 با نامه ها و دستور العمل هائى كه به اسحاق بن ابراهيم براى امتحان قضات و محدثان نوشت، كار تفتيش عقائد را آغاز نمود. در رأس همهء عقايد، مخلوق بودن قرآن و عدم رؤيت خدا در قيامت بود. دوران محنه چهارده سال طول كشيد.
احمد بن حنبل كتابى به نام " الرد على الزنادقة والجهمية " دارد كه مقصود او از جهميه همه كسانى است كه منكر مخلوق نبودن قرآن و منكر رؤيت خدا در قيامت بودند، در كتاب به دو نكته اشاره شده است:
يكى: اينكه، مسأله بر سر جواز رؤيت خدا در روز قيامت است نه در دنيا، در واقع او نيز رؤيت خدا را در دنيا جائز نمى داند ولى در آخرت روا مى شمرد.
دومى: اين رؤيت مختص مؤمنان است نه كافران. پس به اعتقاد او، مؤمنان خدا را خواهند ديد.
او با آيه: * (وجوه يومئذ ناضرة الى ربها ناظره) * (2) صورتهايى كه شاد و خرم هستند، به سوى خداى خويش مىنگرند. اين آيه تصريح دارد كه در آن روز مؤمنان به پروردگار خود خواهند نگريست. البته معتزله اين آيه و امثال آن را تأويل مى كنند كه مقصود ثواب يا قدرت خدا را خواهند ديد و ثواب خدا فعل اوست نه خود او، استدلال آنان بر اين اعتقاد
خويش آنست كه * (لاتدركه الأبصار وهو يدرك الأبصار) * (1) " ديده‌گان او را درنمىيابند ولى اوست كه ديدگان را درمىيابد ".
احمد بن حنبل در پاسخ مى گفت: پيامبر خدا (صلى الله عليه وآله) خود اين آيه را خوانده بود ولى در آن حديث رؤيت ماه در شب بدر، مى فرمايد: " انكم سترون ربكم " (2) او معتقد بود كه رؤيت مؤمنان در بهشت پاداشى است كه خداوند علاوه بر ثواب اعمال، به مؤمنان عطا خواهد كرد ولى كافران به حكم آيه * (كلا انهم عن ربهم يومئذ لمحجوبون) * (3) از اين نعمت محروم خواهند بود، به باور او جهميه ومعتزله هم جزو همين كافران هستند!
روايت رؤيت اينست: " كنا جلوسا عند النبى (صلى الله عليه وآله) اذ نظر إلى القمر، ليلة البدر قال: إنكم سترون ربكم كما ترون هذا القمر لا تضامون في رؤيته، اى لاتشكون ". ما در محضر رسول خدا (صلى الله عليه وآله) بوديم كه ناگاه پيامبر خدا به سوى ماه نگريست و فرمودند: شما آفريدگار خود خواهيد ديد آنچنان كه اين ماه را مى بينيد، هرگز در ديدار او شك و ترديدى نخواهيد داشت.
در فهم ودرايت اين حديث كافى است كه راوى آن ابوهريره بازرگان حديث بوده است.
بر اين اساس، جمعى از فقهاء ومحدثين مانند: احمد بن حنبل، ابن عاصم، سجاد، و جمعى از اهل قضاء و فتوى را كه اعتقاد مخالف داشتند و بر اين باور بودند چون قرآن كلام خداست، و كلام خدا هم ناچار همانند خود خدا، قديمى خواهد بود (با خلط، كلام لفظى ونزولى و كلام لبى ووصفى) و در نتيجه به غير مخلوق بودن قرآن اعتقاد پيدا كرده و دچار حيرت و سر گردانى شده بودند، و به نوعى به تعدد قدماء اعتقاد پيدا كرده بودند، دستور تنبيه و كتك و گاهى دستور كشتن و از ميان بردن را صادر مى كردند و به همين
دليل ابن حنبل را با تازيانه زدند و تعداد كثيرى را به حبس و زنجير كشاندند با توجه به اين حساسيت وقت، موقعيت علمى و سياسى امام جواد (عليه السلام) بهتر مشخص مى گردد.
اينك فرازهائى از نكات تفسيرى آن بزرگوار.
قرآن معيار شناخت حديث صحيح و جعلى در يكى از مناظرات و مجالسى كه در حضور خليفه، تشكيل يافته بود، " يحيى بن أكثم " يكى از قضات عالى رتبهء دربار، براى توليد عداوت و كينه نسبت به ساحت امام (عليه السلام) از ايشان پرسيد: چه مى فرمائيد: در مورد آن حديثى كه دربارهء يكى از ياران نزديك رسول خدا (صلى الله عليه وآله) وارد شده است كه پيامبر فرمود: " جبرئيل بر من نازل گشت و پيام الهى را رساند كه خداوند مى فرمايد از ابوبكر بپرس كه خداوند از تو راضى و خشنود است، آيا تو هم از او راضى و خشنود هستى يا نه؟ " امام (عليه السلام) در پاسخ با توجه به موقعيت مجلس فرمودند: من منكر فضيلت آن صحابى كه مى فرمائيد، نيستم ولى بر گويندهء اين خبر لازم است به آن حديثى كه پيامبر اسلام در آن سفر حجة الوداع فرمودند، توجه داشته باشند جائى كه مى فرمايد: " دروغگويان و خبر سازان، فراوان شده اند و در آينده نيز جاعلين بيشتر خواهند شد، بدانيد هر كسى حديث دروغى را به من نسبت دهد، جايگاه او آتش است، معيار تشخيص حديث صحيح، از غير صحيح آنست كه بر قرآن و سنت مسلمه ى من، عرضه كنند، اگر با آن دو موافقت كرد آن را بپذيرند و هر چه با آن دو مخالفت نمود، رد كنند و كنار بگذارند. حديثى را كه شما نقل كرديد با كتاب خدا سازگار نيست، قرآن مى فرمايد: ما انسان را آفريديم و از هر آنچه در قلب او خطور كند، آگاهيم. (1) و در جاى ديگر مى فرمايد: " ما به انسان نزديك تر از شاهرگ گردن او هستيم ". (2) آيا بر چنين آفريدگار دانا و آگاه، خشنودى و ناخشنودى، رضايت خاطر يا نارضائى آن
صحابى، مكتوم مانده است تا نيازمند سؤال از آن صحابى گردد؟ اين امر نسبت به پروردگار عالم، محال و غير ممكن است... ".
امام جواد (عليه السلام) با محكوم ساختن طرف، يك قانون كلى و عمومى نيز در اختيار عموم قرار داد كه پايه و اساس آن، مستند به محكم ترين و استوارترين حجت خدا (قرآن) بود از اينرو هىچكدام از حضار مجلس را ياراى مخالفت يا اظهار نظر در مورد آن سند محكم و مستند، نبود با اين شيوه با حفظ اصالت مرام، طرف را نيز مجاب و محكوم مىساخت.
2. خطبهء ازدواج از سخنان ارزنده و كلمات قرآنى آن بزرگوار خطبهء عقدى است كه در مجلس مأمون ايراد كرده است و در آن خطبه به آيه قرآنى استناد جسته است كه نوعى تبيين و تفسير عملى قرآن مجيد مى باشد جائى كه مى فرمايد: " ألحمدلله اقرارا بنعمته، ولا إله الا إله اخلاصا لوحدانيته، وصلى الله على سيد بريته والأصفياء من عترته، أما بعد: فقد كان من فضل الله على الأنام أن أغناهم بالحلال عن الحرام، فقال سبحانه: " وأنكحوا الأيامى منكم والصالحين من عبادكم وامائكم، إن يكونوا فقراء يغنهمم الله من فضله، والله واسع عليم ". (1) " به عنوان اعتراف و اقرار به نعمتهاى فراوان الهى، سپاس و شكر مىگزارم، ومحض اخلاص و يكتاپرستى، كلمه ى توحيد " لا إله الا الله " را بر زبان مى آورم، درود و رحمت خاص پروردگار به بهترين مخلوقات خويش، حضرت محمد (صلى الله عليه وآله) و برگزيدگان از عترت پاك او باد!
پس از حمد و سپاس الهى، يكى از الطاف بى كران الهى بر بندگان خويش، آن ست كه آنان را به وسيلهء حلال و مشروع از حرام و نامشروع، غنى و بى نياز ساخت و دستور داد كه ازدواج كنيد و بيم فقر و تنگدستى را به خود راه ندهيد. اگر فقير و تنگدست باشيد، خداوند متعال شما را از فضل و رحمت پى پايان خويش، بى نياز مى سازد.
خداوند متعال روزى دهنده و آگاه به حال بندگان و روزى خواران خويش، مى باشد ".
اين خطبه شريفه كه امروز مورد استناد عاقدين، و مورد بهره بردارى در مجالس عقد مسلمين قرار گرفته است يكى از بهره گيريهاى قرآنى و تفسيرى امام (عليه السلام) از آيات نورانى الهى مى باشد. استناد به قرآن مجيد به عنوان سرلوحهء عملى مسلمين، بهترين روش عملى و تفسيرى از كلام الله مجيد مى باشد.
3. در گفتگو با يحيى بن اكثم در گفتگوى مفصلى كه امام (عليه السلام) با يحيى بن اكثم قاضى عالى مرتبه دربار مأمون و معتصم انجام داده است، استنادها و تفسيرهاى ارزشمندى نهفته است كه برخى از آنها در بخشهاى مختلف، گذشت ولى مواردى هم وجود دارد كه مى توان در بخش تفسيرهاى امام (عليه السلام) مورد استفاده قرار داد.
فيض كاشانى در كتاب " معادن الحكمة " از احتجاج طبرسى، گفتگوى امام (عليه السلام) را با يحيى بن اكثم در مجلس عقدى كه مأمون ترتيب داده بود، آورده است كه به قسمتهاى ناگفته ى آن اشاره مى گردد:
يحيى گفت: روايت شده است كه يكى از اصحاب، چراغ اهل بهشت است؟
امام (عليه السلام) در پاسخ فرمودند: اين سخن باطل است، چون در بهشت با وجود فرشتگان مقرب الهى و با وجود آدم و خاتم و تمام انبياء ومرسلين از نور وجود آنان، بهره گيرى نمى شود تا چه رسد به آن صحابى كه شما اشاره داشتيد. يحيى پرسيد:
روايت شده است كه پيامبر خدا فرموده باشد، اگر من به پيامبرى مبعوث نمى گشتم فلان صحابى، مبعوث مى گشت. امام جواد (عليه السلام) فرمودند كتاب خدا " قرآن مجيد " صادق تر و راستگوتر از اين حديث مى باشد، جائى كه خداوند متعال در مورد بعثت انبياء مى فرمايد:
" واذ أخذنا من النبيين ميثاقهم ومنك و من نوح وابراهيم " (1).
خداوند متعال، پيشاپيش پيمان پيامبران را گرفته است چگونه امكان دارد اين پيمان تغيير و تبديل پيدا نمايد از آن طرف پيامبران هرگز و لحظه‌اى به خداوند شرك نورزيده اند چگونه امكان دارد فردى كه اغلب ايام و روزگارى خود را با شرك سپرى نموده است به عنوان " پيامبر " مبعوث گردد.
يحيى گفت: لحظه اى از من وحى قطع نگرديد مگر اينكه گمان بردم به آل خطاب وحى نازل شده است:
امام جواد (عليه السلام) فرمودند: اين سخن هم باطل و نارواست، چون پيامبر خدا هرگز در نبوت خود، شك و ترديدى نداشت.
خداوند متعال مى فرمايد: " الله يصطفى من الملائكة رسلا و من الناس " (1) انتخاب و گزينش فرشتگان و پيامبران از ناحيهء خداست، و اوست كه پيامبر را برمىگزيند نه ديگران.
يحيى پرسيد: روايت شده است اگر عذابى بر امت نازل گردد، هيچكس را جز فلان صحابى راه گريزى نيست.
امام جواد (عليه السلام) فرمودند: اين سخن هم امر محال و نامعقولى است چون خداوند متعال مى فرمايد:
" و ما كان الله ليعذبهم وانت فيهم وماكان معذبهم وهم يستغفرون ". (2) خداوند متعال به صورت قطعى خبر داده است، مادام كه پيامبر خدا (صلى الله عليه وآله) در ميان آن جمع وجود دارد و مادام كه آنان به استغفار و طلب بخشش خود، ادامه مى دهند، عذابى در كار نيست، پس چگونه امكان دارد با اين وعده‌هاى صريح، عذاب خدا نازل گردد، و فقط و فقط يك نفر نجات يابد. (3)
4. آسودگى از مكر خدا امام (عليه السلام) در مقام تربيت و خودسازى با استناد به قرآن مى فرمايد:
" تأخير التوبة اغترار، وطول التسويف خيرة، والأعتدال على الله هلكة، والأصرار على الذنب امن من مكرالله، فلا يأمن مكر الله الا الخاسرون ". (1) 5. گوش فرا دادن به سخنان ناروا امام جواد (عليه السلام) در مورد گوش فرا دادن به هر سخنى مى فرمايد:
" من أصغى الى ناطق، فقد عبده فإن كان الناطق عن الله فقد عبد الله، وان كان الناطق ينطق عن لسان ابليس، فقد عبد ابليس " و در قرآن مجيد آمده است كه خداوند به گناهكاران خواهد گفت: " الم أعهد اليكم يا بنى آدم ان لاتعبدو الشيطان انه لكم عدو مبين ". (2) فردى كه به سخنان گوينده اى گوش فرا مى دهد، در واقع به او ستايش مى ورزد، اگر گوينده از خدا صحبت مى كند، پس در واقع او به عبادت خدا پرداخته است و اگر از شيطان حرف مى زند، پس در واقع از ابليس، ستايش مى ورزد در صورتى كه خداوند متعال فرموده است: آيا از شما پيمان نگرفتيم كه بر شيطان پرستش نكنيد چون او دشمن آشكار شما است.
6. امام جواد (عليه السلام) و تعيين قطع دست " زرقان " رفيق صميمى ابن أبى داوود نقل مى كند، روزى ابن أبى داوود از مجلس معتصم عباسى برگشت، ديدم، بسيار محزون است، علت اندوهش را پرسيدم؟ گفت: اى كاش بيست سال پيش از اين مرده بودم و چنين روزى را نمى ديدم، گفتم:
قضيه چيست؟
گفت: جريانى كه امروز... توسط أبى جعفر (امام جواد (عليه السلام)) در محضر خليفه اتفاق افتاد، گفتم: آن جريان از چه قرار بود؟ گفت: دزدى به سرقت اقرار كرده بود، از خليفه خواستند با اقامهء حد، او را تطهير كند.
براى اين كار فقهاء را در مجلس خود، جمع كرد، محمد بن على (عليه السلام) نيز در آن جا آمد، خليفه از ما سؤال كرد از كدام محل دست او را قطع كنيم، من گفتم: از بازو (بند دست). (1) گفت: به چه دليل؟ گفتم: چون دست، عبارت است از چهار انگشت و كف دست تا بند آن، و خداوند در تيمم فرموده: " فامسحوا بوجوهكم وأيديكم " گروهى نيز مانند من گفتند.
ولى گروهى اظهار داشتند كه بايد از مرفق قطع شود، خليفه گفت: به چه دليل؟
گفتند: چون خداوند در شستن دست در وضو فرموده است: " وأيديكم إلى المرافق " پس معلوم مى شود، حد، دست تا مرفق است.
خليفه خطاب به أبى جعفر (عليه السلام) گفت: شما چه مى فرماييد؟ فرمودند: اينها نظرشان را گفتند. گفت: آنچه را كه گفتند، رها كن! نظر خودت را بگو! فرمودند مرا معاف بداريد، گفت:
به خدا، قسمت مى دهم آنچه مى دانى بگو!
فرمودند: چون به خدا قسم دادى مى گويم، همه اينها خطا كردند و بر خلاف سنت گفتند، قطع دست بايد از مفصل چهار انگشت باشد، و كف دست بماند. معتصم گفت: به چه دليل؟ امام (عليه السلام) فرمودند: رسول خدا (صلى الله عليه وآله) فرموده: سجده بر هفت عضو است: صورت، دو دست، دو زانو و دو پا، وقتى كه دست از بازو و يا از مرفق قطع شود، دستى نمى ماند تا بر آن سجده كند، خداوند فرموده: " و أن المساجد الله " منظور از آن اعضاء هفتگانه سجده است كه بر آنها سجده مى شود " فلا تدعوا مع الله أحدا " آنچه براى خدا باشد قطع نمى شود. معتصم از اين استدلال تعجب كرد و گفت: دست سارق را از بند چهار انگشت قطع كردند.
ابن ابى داوود گفت: قيامت من برپا شد و آرزو كردم كه اى كاش مرده بودم، زرقان
گويد: (1) ابن أبى داود گفت: بعد از سه روز، پيش معتصم رفتم و گفتم: نصيحت أمير المؤمنين بر من واجب است و من با او سخن مى گويم كه مى دانم، اهل آتش خواهم بود، گفت: سخنت كدام است؟
گفتم: أمير المؤمنين در مجلس خود، فقهاء رعيتش را جمع مى كند، براى كارى از كارهاى دين و از حكم آن سؤال مى كند، و آنها آنچه مى دانند، جواب مى دهند، در آن مجلس همه وزراء، فرماندهان، نويسندگان خليفه جمعند و از پشت باب، مردم منتظر نتيجه اين مجلسند، آن وقت خليفه سخن همهء فقهاء را كنار گذاشته و فتواى مردى را مى پذيرد كه نصف اين ملت، معتقد به امامت او هستند و مى گويند: بنى عباس حق آنها را غضب كرده اند!!!
از اين سخن، رنگ از رخ معتصم پرسيد و متنبه شد و گفت: خدا در مقابل نصيحتت، جزاى خير بدهد، روز چهارم به يكى از نويسندگان وزراءش گفت، ابوجعفر (عليه السلام) را به منزل دعوت كند. او از آن حضرت دعوت به عمل آورد، حضرت قبول نكرد، فرمودند: مى دانيد كه من در مجلس شما حاضر نمى شوم، او گفت: من شما را به طعام دعوت مى كنم و دوست دارم، قدم بر بساط من بگذاريد و به منزل من داخل شويد تا متبرك گردد، فلانى از وزراء خليفه نيز مى خواهد با شما در آن جا ملاقات كند.
حضرت به منزل آن شخص آمدند، چون طعام ميل فرمودند احساس مسموميت كرد، مركب خويش را خواست، صاحب منزل تقاضا كرد كه بمانيد، فرمودند: رفتنم براى تو بهتر است، سم در آن روز و شب در حلق مباركش بود تا از دنيا رفتند.
تفسير عياشى: ج 1، ص 319 ذيل آيهء " والسارق والسارقة " از سورهء مائده: آيه 38، مرحوم حر عاملى در وسائل: ج 18، ص 490، ابواب حدالسرقة، آن را بطور اختصار از تفسير عياشى نقل كرده ومرحوم مجلسى نيز آن را در بحار: ج 50، ص 5 - 7 از آن تفسير نقل مى كند.
ناگفته نماند: در حاشيهء بحار فرموده است: صحيح آن است كه اسم او " أبوداود " است بر وزن غراب و او در زمان معتصم وواثق و متوكل، قاضى بغداد بود، و ميان او و محمد بن عبد الملك زيات وزير معتصم وواثق عداوت و دشمنى بود و در تاريخ 240 از دنيا رفته است.
امام جواد صلوات الله عليه وأبوصلت هروى در كيفيت شهادت حضرت رضا (عليه السلام) نقل كرديم كه آن حضرت به ابوصلت دربارهء قبر و دفن خويش دستوراتى صادر فرمودند و او سخنانى را كه امام تعليم داده بود، بر زبان آورد، قبر امام (عليه السلام) پر از آب گرديد و ماهيها در آن پديد آمدند، بعد ماهى بزرگى آمده، همهء آنها را خورد، سپس با تكلم ديگر، قبر شريف خشك گرديد و آب فرو رفت و اين كار در حضور مأمون انجام گرفت.
ابوصلت گويد: چون امام رضا (عليه السلام) دفن گرديد، مأمون به من گفت: آن كلمات را به من تعليم كن، گفتم والله فراموشم شدند، حتى يك كلمه هم ياد نمى آورم، به خدا قسم راست مى گفتم، منظورم اغفال مأمون نبود، ولى او از من قبول نكرد، و به زندانم انداخت و گفت:
اگر نگويى تو را خواهم كشت.
او هر روز مرا مى خواست و مى گفت: اگر نگويى به مرگ محكوم هستى، من هم مرتب قسم مىخوردم كه از يادم رفته است. اين كار يك سال طول كشيد، از طول زندان به تنگ آمدم، در يك شب جمعه غسل كردم و همه را شب را با احياء و ركوع و سجده و گريه به سر بردم، و از خدا مى خواستم كه از زندان نجاتم دهد.
چون نماز صبح را خواندم ناگاه ديدم كه ابوجعفر جواد (عليه السلام) به زندان آمد، فرمودند:
اباصلت! سينه ات به تنگ آمده است؟ گفتم: آرى، والله اى مولاى من! فرمودند: آنچه را كه امشب كردى، اگر از قبل انجام داده بودى خداوند خلاصت كرده بود، به طورى كه الان خلاصت فرمود: برخيز برويم.
گفتم: كجا برويم، نگهبانان در زندان هستند، مشعلها را در دست دارند؟!!
فرمودند: برخيز آنها تو را نخواهند ديد، بعد از اين نيز با آنها در يك جا نخواهى بود، امام (عليه السلام) دست مرا گرفتند و از ميان آنان بيرون بردند، آنها نشسته با هم صحبت مى كردند، مشعلها در ميانشان ولى ما را نديدند.
چون از زندان بيرون آمديم، فرمود: كجا، مى خواهى به روى؟ گفتم: به خانه ام در شهر هرات، فرمود: عبايت را بر سر بكش، من عبا را بر سر كشيدم، حضرت دست مرا گرفت، گمان كردم كه مرا از طرف راستش به طرف چپ حركت داد، بعد فرمودند: سرت را باز كن، عبا را از سرم انداختم، امام (عليه السلام) را نديدم ولى ديدم در كنار در خانه ام هستم، وارد منزلم شدم و تا امروز كه اين قضيه را مى گويم، نه مأمون را ملاقات كرده ام و نه كسى از مأموران او را. (1)
بخش پنجم خوشه‌هايى از علم و فضيلت و اخلاق او
بخش پنجم / خوشه‌هايى از علم و فضيلت و اخلاق او...
از امام جواد (عليه السلام) سخنان و تعاليم و رهنمودهاى فراوانى، نقل شده است ما در اين قسمت تلاش داريم، بخشى از تعاليم عاليهء آن بزرگوار را به عنوان تعلم خويشتن و تذكر و يادآورى به ديگر دوستان و شيفتگان مكتب مقدس آن بزرگوار، آورده باشيم تا اعمال و رفتار خود را، با موازين و معيارهاى آموزشى و تربيتى آن بزرگ بسنجيم و از ثمرات دنيوى واخروى آن بهره‌مند گرديم.
1. محبوبيت و ثروت واقعى " من استغنى بالله افتقر الناس اليه و من اتقى الله أحبه الناس ".
فردى كه تنها تكيه گاهش پروردگار باشد، به غناى واقعى مى رسد و ديگران به او نياز پيدا مى كنند، و هر آن كس كه تقوى و رستگارى را پيشهء خود، سازد، مردم او را از ته دل دوست مى دارند. (1) شرح كوتاه: اغلب مردم در زندگى خود، تكيه گاهها و اميدگاههايى پيدا مى كنند.
عده اى در اثر پندار غلط، چشم به افراد ذى نفوذ يا ثروتمند يا صاحبان جاه و رياست، مىدوزند، و آنان را تكيه گاه زندگى خود، قرار مى دهند، غافل از آنكه، امكانات زندگى آنان زوال پذير وفانى وعارضى است و خود آنان، در نياز مطلق به سر مى برند. به قول سعدى:
درويش و غنى بنده اين خاك درند * آنان كه غنى ترند، محتاج ترند پس، تنها تكيه گاه حقيقى كه هرگز فنا وزوال در او راه ندارد، ذات بارى تعالى است و كسى كه به سرچشمهء غنا و هستى ارتباط و اعتماد پيدا كند، هرگز نياز و احتياجى به اين و آن، نخواهد داشت، بلكه ضعيفان و ناتوانان هستند كه به او نيازمند خواهند بود.
و كسى كه راه تقوى و درستكارى پيش گيرد، با وجود آنكه نفع آن، عايد شخص خود
او است، باز از محبت و علاقهء قلبى ديگران نيز برخوردار خواهد شد، چون خاصيت تقوى بر اين پايه نهاده شده است.
2. شكر نعمت " ما عظمت نعم الله على أحد، الا عظمت اليه حوائج الناس، فمن لم يحتمل تلك المؤونة عرض تلك النعمة، للزوال ". (1) ترجمه: نعمت پروردگار، هر قدر بر فردى فزونى گيرد، نيازها و چشم داشتهاى مردم نيز بر او، فزونتر مى گردد. اگر متحمل چنين زحمتى نگردد، اين نعمت رو به زوال مى رود.
شرح كوتاه: حفظ و نگهدارى موهبتهاى الهى، نياز به شايستگى و لياقت و نگهدارى و مراقبت دارد كه يكى از راههاى نگهدارى آن، اين است كه در راه رفاه و آسايش بندگان الهى، صرف گردد و شكرگزارى واقعى هر نعمت، آن است كه در مواردى كه خداوند متعال تعيين فرموده است، صرف گردد و اگر در انجام شكرگزارى هر نعمت، كوتاهى و قصور صورت گيرد، خود به خود آن نعمت، رو به زوال وفنا مى رود. به عنوان نمونه علم و دانش در هر فنى يكى از نعمتهاى بزرگ الهى است كه نصيب فرد مى گردد، اگر در راه توسعه و تعليم به نيازمندان و فاقدين آن، كوتاهى و مضايقه گردد، به تدريج آن دانش رو به فنا و زوال مى رود تا دارندهء خود را ترك نمايد و از او رخت بربندد.
3. شرافت واقعى " الشريف كل الشريف من شرفه علمه، والسودد كل السودد، لمن اتقى الله ربه ".
شريف واقعى، فردى است كه با شرافت علم و دانش آراسته گردد. سيادت و بزرگوارى حقيقى با فردى است كه راه تقوى و خداشناسى را پيش گيرد ". (2) شرح كوتاه: جمعى، افتخار و شرافت را در ثروت، وعده اى در رياست، پاره اى از مردم در رفاه و ماديت و جمعى هم در نسب و نژاد و قبيله گرايى جستجو مى كنند و كسانى را كه فاقد اين مزايا باشند به ديدهء حقارت و پستى مىنگرند، ولى در منطق امام جواد (عليه السلام)
شرافت واقعى و اصالت حقيقى از آن علم و دانشى است كه زينت بخش فرد مى گردد.
بزرگوارى و عظمت شخص، منوط به امتيازات و فضايل روحى و معنوى است كه فرد در راه كسب آن، خود را به زحمت مى افكند و آن راه تقوى و پرهيزكارى است كه والاترين شرف و مرتبت انسانى است.
4. پاى هر سخن منشين " من أصغى الى ناطق فقد عبده فان كان الناطق عن الله، فقد عبد الله وان كان الناطق ينطق عن ابليس فقد عبد ابليس ". (1) كسى كه به سخنگويى گوش فرا مى دهد، او را پرستش كرده است، بنابراين اگر او از خدا سخن مى گويد، در واقع خدا را پرستش كرده است و اگر از زبان ابليس، سخن مى گويد، ابليس را مورد ستايش قرار داده است.
شرح موجز: سخن هرچه باشد و از هر كسى صادر گردد، اثر خاص خود را دارد و گوش فرا دادن به سخنان اين و آن، معمولا با اثربخشى آن در دل آدمى، همراه است و از آنجا كه اهداف سخن گويان مختلف است، جمعى سخنگوى حقند و جمعى، ديگر سخنگوى باطل و ناروا، خضوع در برابر هر كدام از اين دو گروه، يك نوع كرنش و پرستش مى باشد، چون روح پرستش چيزى جز تسليم نيست. بنابراين آنان كه به سخنان حق گوش مى دهند، پرستندگان حقند و آنان كه به سخنگويان ناحق و باطل، گوش فرا مى دهند، پرستندگان باطلند. پس لازم است از رونق دادن محفل سخنگويان باطل، پرهيز نمود و اجازه نداد كه سخنان واهى آنان از مجراى گوش، به اعماق دل و جان انسان برسد.
5. تحت كنترل و مراقبت دائمى " اعلم انك لن تخلو من عين الله فانظر كيف تكون ". (2) بدان! تو در هيچ شرايطى از ديدگاه پروردگار، بيرون نخواهى بود، اكنون ببين، چگونه و در چه شرايطى خواهى بود؟
شرح كوتاه: از آثار ايمان به خداوند بزرگ، احساس يك مراقبت دائمى و هميشگى است كه سر تا سر وجود فرد را تحت مراقبت و علم و آگاهى خود، قرار دارد، و هيچ نقطه اى از علم و آگاهى او بيرون نيست و كنترل و مراقبت او از هر طرف، ما را احاطه كرده است. به هر مقدار كه پايهء ايمان بالاتر رود، ادراك اين مراقبت، بيشتر و عميق تر خواهد بود، تا آنجا كه انسان خود را به طور دائم در حضور و إشراف هميشگى او خواهد ديد. اين نوع احساس، بزرگترين وسيلهء اصلاح فرد، و اجتماع و عالى ترين و زيباترين جلوهء ايمان است كه احياء كردن آن به مهم ترين نابسامانيهاى اجتماعى مى تواند، سامان و نشاط بخشد و آمادگى فرد براى لياقت و شايستگى اين ديدار و مراقبت الهى، يكى از بهترين وسائل تربيت و سازندگى نفس است و اين سخن آن عارف نامى معاصر، از اين حديث شريف، الهام گرفته است، جايى كه مى گويد: " عالم محضر خداست، در محضر خدا معصيت نكنيد ".
6. كاشف راز بودن زمان " الأيام تهتك لك الامر عن الأسرار الكامنة ". (1) " گذشت زمان پرده ها را بالا مى زند و اسرار نهان را بر تو آشكار مى سازد ".
شرح كوتاه: حقايقى كه در جهان به وقوع مى پيوندد، معمولا هنگام وقوع خود، توأم با پاره اى از عواملى است كه نهان بودن آن را، ايجاب مى كند و آن را تحت پوششهاى بازدارندهء خود، نگه مى دارد كه با مرور زمان و گذشت روزگار، به تدريج آن موانع كنار مى روند و حقيقت، چهرهء خود را آشكار و نمايان مى سازد. از اين رو، درك واقعى حقيقت، هميشه پس از گذشت زمان وقوع آن، تحقق مى يابد، درست آن موقعى كه غبارهاى تعصب و رازدارى و كتمان حقيقت از روى آن عبور كرده و رخت بربسته باشند.
اكنون در عالم سياست، رسم بر اين شده است كه اسرار سفارتخانه‌هاى برخى از كشورهاى جهان را، پس از سى سال در معرض ديد و نگاه افكار عمومى قرار مى دهند،
درست هنگامى كه نشاط و حساسيت نسلى از وقوع آن حوادث، خنثى و منقضى يا بى طرف شده باشد. اين شيوه، از يك واقعيت طبيعى الهام گرفته است كه گذشت ايام، پرده ها را بالا مى زند و حقايق را صاف و روشن نشان مى دهد.
7. شماتت روزگار " من عتب على الزمان، طاقت معيشته ". (1) كسى كه روزگار را با ديدهء بدبينى و انكار بنگرد و از روى سخط، لب به ملامت روزگار بگشايد، ملامتش به درازا مى كشد و از آن طرفى نمى بندد.
شرح كوتاه: زمان، بستر وقوع يك امر يا حادثه اى است كه در آن موقع مخصوص و زمان ويژه، صورت مى گيرد و خود زمان در وقوع آن، كوچكترين دخالت و نفوذى ندارد، بلكه عوامل گوناگون ديگرى در وقوع آن، دست به دست هم داده و آن را به وجود آورده اند.
كسى كه از پى جويى عوامل حقيقى، غفلت ورزيده و نظر خود را به عوامل غير حقيقى متوجه ساخته است، طبيعى است كه دچار اشتباه گرديده و اين اشتباه، او را به اشتباههاى ديگرى نيز خواهد كشاند، به حدى كه او را يك فرد خيالى يا سوفسطايى در خواهد آورد و در زندگى دچار بحرانهاى روحى و مشكلات عاطفى خواهد نمود و از شماتت، كوچكترين طرفى نخواهد بست. بدبينى به روزگار، جز ايجاد نفرت و دور شدن از حقايق زندگى و سرد شدن از ابزار و عوامل توفيق و پيشرفت، ثمر ديگرى نخواهد داشت.
8. كم گويى و گزيده گويى " المرء مخبوء تحت لسانه ". (2) شرح كوتاه: كم گويى، ننگها را مى پوشاند و آدمى را از لغزشها بازمىدارد. آدمى در زير زبان خود، پنهان است و زبان است كه راز آدمى را فاش ساخته، و سر نهانى او را آشكار مى سازد.
اين عبارت كه از پيشوايان معصوم (عليه السلام) ديگر هم، با عبارات مختلف نقل شده است،
ترجمه واقعى اين كلمه، همان است كه سعدى شيرازى شاعر تواناى ادب پارسى مى گويد:
زبان در دهان اى خردمند چيست؟ * كليد در گنج صاحب هنر چو در بسته باشد، چه داند كسى * كه گوهر فروش است يا پيله ور؟
ولى وقتى زبان گشوده گشت، اسرار پنهانى عيان گرديد، خيلى از مسائل فاش مى گردد.
اگرچه پيش خردمند، خامشى ادب است * به وقت مصلحت آن به، كه در سخن كوشى دو چيز طيرهء عقل است، دم فرو بستن * به وقت گفتن، و گفتن به وقت خاموشى سخن هر فرد، معيار عقل و ميزان درك و فهم او است كه به وسيلهء اظهار آن، حدود عقل و درك او روشن مى گردد. چه بهتر كه انسان با برگزيده گويى و دقت وتأمل در سخنان خود، به توانايى عقلى خود، كمك و يارى رساند و خود را از خطرات و انحرافات زبان، مصون دارد.
9. پيروزى دشمن " من أطاع هواه، أعطى عدوه مناه ". (1) كسى كه از هواى نفس خود، فرمانبرى كند، به دشمن خود فرصت مى دهد كه به آرزوى ديرينه ى خود نائل گردد.
شرح كوتاه: در وجود هر فرد، دو رشته از فعاليتها وجود دارد كه مى توان از آنها به عوامل منفى و مثبت وجود انسان، تعبير آورد، كه عقل نماينده و نمايانگر جنبه اثباتى و سازندگى او است و پيروى از نفس و تمايلات حيوانى آن، نمايانگر جنبه منفى و تخديرى است كه مانع تكامل بشرى بوده، و پيروى بى قيد و شرط از شهوات، بزرگترين عامل سيه روزى و بدبختى بشر به شمار مى آيد.
اطاعت از دستورات عقل و ادراكات صحيح بشرى، راه تكامل و سازندگى فرد است و سرپيچى از دستورهاى آن، راه عقب ماندگى و تقاعد از پيشرفت، محسوب مى گردد.
اطاعت و پيروى از خواهشهاى نفسانى و تمايلات حيوانى، راه عقب گرد است كه دشمنان تكامل و پيشرفت، بر وجود انسان مستولى و غالب مى سازند و او را از سعادت واقعى بازمىدارد و فرد را همانند حيوان جوياگر لذات و شهوات، و تمايلات نفسانى و امور دنيوى درمىآورد.
10. تفقه در دين، راه سعادت و خوشبختى " ألفقه ثمن لكل غال، و سلم الى كل عال ". (1) دين شناسى، بهاى هر متاع گرانقدر و نردبان ترقى براى وصول به هر مقام بلندپايه‌اى است كه براى بشر متصور مى باشد.
شرح كوتاه: تفقه در دين، شناخت معارف و اصول و فروع دين، راه سعادت و خوشبختى در تمام شئون زندگى، اعم از مادى و معنوى مىباشد.
دين شناسى، پايه و اساس تكامل انسان و مايهء وصول به عالى ترين درجات رفيع انسانيت است، و راه اثبات آن به اين ترتيب مى باشد كه دانشمندان و روان شناسان براى تكامل روحى و پيشرفتهاى معنوى بشر، مكتبها و تزها و نسخه‌هاى مختلفى ارائه داده اند كه گاهى نه تنها انسان را به جايى نمى رسانند، بلكه او را حيران و سرگردان و دچار مشكلاتى مى سازند، تنها راه و نسخه شفا بخشى كه از طرف پروردگار عالم، براى تكامل و پيشرفت ارائه شده است، همان فقه ناميده مى شود كه آئين زندگى و راه و رسم مادى و معنوى بشر را نشان مى دهد و پيروى از دستورات آن نسخهء پربها، با ارزش ترين درسها را به انسان ياد مى دهد، از اين رو فقه، " اشرف علوم " و شريف ترين دانشها لقب گرفته است، وأئمهء معصوم (عليه السلام) تكامل هر فرد را مرهون فقاهت و در پرتو بهره مندى او، از فقه دانسته است.
11. معاونت ستمگر " العامل بالظلم والمعين عليه، والراضى شركاء ". (2)
" آن كس كه ستمگر و ظالم است و آنكه معاونت و يارى او را به عهده دارد و آنكه بر ستم، رضايت و خشنودى دارد، همگى در امر ظلم و ستم، شريك و سهيم هم هستند و در عقوبت يكسان ".
شرح كوتاه: ظلم و ستم و تعدى به حقوق ديگران، يكى از معاصى و گناهان بزرگى است كه جز با بخشيدن وعفو ذى حق، قابل بخشش الهى نيست. در گسترش و توسعه ابعاد ظلم، تنها خود ستمگر مسئوليت اين عقوبت را ندارد، بلكه افرادى نيز كه در انعقاد آن سهمى هر چند اندك دارند، مسئول هستند. از اين رو امام جواد (عليه السلام) مى فرمايد: كسى كه كمك و يارى بر ستمگر نمايد، يا فردى كه خود عامل يا معاون ستم نيست، بلكه حدود شركت او در اين حد است كه قليا بر ستم او، رضايت و خشنودى دارد و در مقابل ستم از خود، و اجتماع خود دفاع و مبارزه نشان نمى دهد، او هم در عقوبت ستم و ستمكاران سهمى دارد، چون سكوت و رضايت او، ستمگران را جرى تر و متعدى تر مى سازد، و اين خود نوعى معاونت بر ستم به شمار مى آيد.
ميان دو كس جنگ چون آتش است * سخن چين بدبخت هيزم كش است 12. زينتها و آرايشها حديث شريفى است از آن بزرگوار كه ما فقط ترجمهء آن را مى آوريم:
عفت، زينت و زيور فقر است. شكرگزارى و سپاس، زينت ثروت و غنا است. بردبارى و تحمل، زينت گرفتارى وإبتلا است. تواضع و فروتنى، زينت بزرگوارى و بلندپايگى است.
فصاحت، زينت و آرايش سخن است. حفظ و نگهدارى، زينت حديث است. تواضع، زيور دانش و علم است. ادب، زينت عقل است. خوشرويى، زينت كرم و سخاوت است. ترك منت، زينت احسان و نيكوكارى است. خشوع و تدبر، زينت نماز است. زينت ورع و تقوى، ترك تمام آن چيزى است كه كوچكترين نفعى به حال خود نداشته باشد. (1)
13. روز انتقام " يوم العدل على الظالم، أشد من يوم الجور على المظلوم ". (1) " روز انتقام بر ستمگر، شديدتر از روزگار ظلم و ستم بر ستم كش مى باشد ".
شرح كوتاه: ظلم و ستم بر هر فردى، ناروا و ناخوشايند است، ولى از آنجايى كه هر عملى، عكس العملى دارد، و ظلم نيز اثر طبيعى خود را دربرخواهد داشت و روزگار پس گرفتن نتيجه ظلم، به خود ستمگر نيز، باز خواهد گشت، از آن رو، روز انتقام شديدتر از روز زور و ظلم خواهد بود، چون مظلوم، معمولا عادت تحمل ظلم را بر خود تحميل نموده است و خود را در برابر ستم، بردبار و مصون جلوه گر ساخته است، ولى ستمگر هرگز به چنين ستمها، تن در نداده و گرفتار اين قبيل آزارها و اذيتها نگرديده است، از اينرو رويارويى او، با نتيجهء طبيعى عمل نارواى خود، خيلى شديدتر و سخت تر و شكننده تر خواهد بود.
14. فضايل انسانى " من وثق بالله أراه السرور، ومن توكل على الله كفاه الامور، والثقة بالله حصن لايتحصن فيه الا المؤمن، والتوكل على الله نجاة من كل سوء وحرز من كل عدة. والدين عز والعلم كنز، والصمت نور، وغاية الزهد، الورع، ولا هدم للدين مثل البدع، ولا أفسد للرجال، من الطمع، وبالراعى، تصلح الرعية ".
" سرور واقعى، تنها با تكيه و اعتماد بر لطف خدا است. توكل و اعتماد بر خداوند موجب كفايت امور است. تكيه و اعتماد بر خداوند، قلعهء محكم هر فرد مؤمنى است كه مى تواند او را از هر ناروا و بدى، نجات دهد و از شر هر دشمن، مصون و محفوظ نگه دارد.
عزت و سربلندى واقعى، تنها مرهون عمل به احكام دين است. كنز واقعى، علم و دانش است. سكوت در برابر معصيت، نور الهى است. نتيجه ى زهد وورع، پرهيز از گناه است. هيچ امرى، شالودهء دين را همانند بدعت، ويران نمى سازد. هيچ چيز همانند طمع،
تباهگر شخصيت انسانى نيست. رشد و صلاح هر ملتى، با رهبر و رئيس ملت است ". (1) 15. عمل جاهل " من انقطع الى غير الله وكله الله اليه، و من عمل على غير علم ما أفسد اكثر مما يصلح ". (2) هر آن كس كه جز پروردگار عالم بر ديگرى بپيوندد، خداوند متعال امور او را بر او واگذار مى كند و رشته‌هاى پيوند با خود را قطع مى كند و هر آن كس كه بدون علم و آگاهى، كارى را شروع كند، فساد و تبهكارى او خيلى بيشتر از اصلاح و آبادانى او خواهد بود كه در نظر گرفته است.
شرح كوتاه: هر رشته متخصصى دارد كه بدون نظر و مشورت او، كار صورت درستى به خود نمى گيرد. متخصصين علوم الهى، انبياء و پيشوايان معصوم (عليه السلام) و اولياى خدا هستند كه بى راهنمايى آنان، فساد بيشتر از صلاح خواهد بود.
16. روشنايى دين عن ابى جعفر الثانى (عليه السلام): قال: قال أمير المؤمنين قال رسول الله (صلى الله عليه وآله): إن الله خلق الأسلام فجعل له عرصة وجعل له نورا وجعل له حصنا وجعل له ناصرا فأما غرصبته فالقرآن واما نوره فالحكمه واما حصنه فالمعروف واما انصاره فأنا واهل بيتى و شيعتنا. (3) شرح كوتاه: امام جواد (عليه السلام) از پدر بزرگوارش و ايشان از جدش روايت مى كند كه أمير المؤمنين (عليه السلام) فرمودند: رسول خدا (صلى الله عليه وآله) فرمودند: همانا خداوند اسلام را آفريد و براى آن عرصه و روشنايى و قلعهء محكم و يارى كنندگانى قرار داد، اما ميدان آن قرآن، و روشنايى آن حكت، و قلعهء آن احسان است و يارى كنندگان آن، من و اهل بيتم و شيعيان ما مى باشند.
17. چهار اندرز جاودان " كيف يضيع من الله كافله؟ وكيف ينجو من الله طالبه؟ و من إنقطع الى غير الله وكله اليه، و من عمل على غير علم أفسد اكثر مما يصلح ". (1) چگونه ضايع مى گردد، كسى كه خداوند كفيل او باشد؟ و چگونه نجات مى يابد فرد فرارى كه خداوند جوياگر او باشد؟ آن كه به غير خدا، دلبستگى داشته باشد خداوند به او وامى گذارد. فردى كه بدون علم و دانش، گام بردارد فسادگرى او، بيش از اصلاح گرى او مى گردد.
شرح كوتاه: انسان در زندگى مادى با قوانين و مقررات معمولى، محدوديتهايى را براى خود فراهم ساخته است كه در چارچوب آن مقررات زندگى مى كند به هنگام ارتكاب خلاف، با همان قوانين دستگير مى گردد، در صورتى كه اين قوانين در محدودهء خاص خود، اثربخشى دارد و دائرهء محدودى را اشغال كرده است. خداوند عالم كه خالق بشر و ادارهء كنندهء عالم هستى است، در اداره تكوينى و تشريعى بشر، قوانين و مقررات فراگيرى دارد كه به تمام جنبه‌هاى زندگى او احاطه دارد و انسان منضبط، فردى است كه خود را با آن قوانين تكوينى و تشريعى همدم و همگام سازد و اگر نه اگر فرار كرد، هرگز نمى تواند از دائرهء نامحدود پليس الهى، خارج گردد به هر كجا و به هر سو پا نهد، باز در محدودهء حفاظت الهى و در دائره استحفاظى او است و جاى گريزى وجود ندارد.
18. نيت خالص باز در همان كتاب نقل مى كند: " القصد الى الله تعالى بالقلوب، أبلغ من إتعاب الجوارح بالأعمال ". (2) رو نمودن به سوى خداوند متعال با دلهاى وارسته و خالص، بليغ تر از به زحمت افكندن اعضا و جوارح بدن، بى نيت پاك مى باشد.
شرح كوتاه: خيلى از اعمال عبادى مكلف توأم با نيت و بستگى به خلوص آن دارد.
نيت، برنامهء عملى و تنظيم امور بر وفق خواست شارع مقدس مى باشد در اعمال و طاعات، مكلف بيش از جنبه‌هاى كمى و مقدارى، جنبه‌هاى كيفى و چگونگى اعمال مطرح است. عمل وقتى همراه با خلوص نيت گرديد، آنگاه است كه ثمربخش و مفيد خواهد بود نه به زحمت افكندن بدن بدون نيت خالص.
19. مرثيه براى پدر و من مرحوم كشى در كتاب رجال خود (ص 16) روايت كرده است كه ابو طالب قمى گفت:
نامه اى به امام (عليه السلام) نوشتم و در آن چند بيت از ابيات پدرش، امام ابو الحسن على بن موسى الرضا (عليه السلام) را ياد كرده بودم و از امام جواد (عليه السلام) درخواست كرده بودم تا اجازه دهد تا دربارهء خود، شعرى بگويم: امام (عليه السلام) آن قسمت از نامه را كه اشعار نامبرده در آن قيد شده بود، پاره كرده و پيش خود نگه داشته بود، در بالاى قسمت باقيمانده كاغذ نوشته بود " قد أحسنت، جزاك الله اخيرا " كارى نيكو كرده اى، خدا به تو پاداش نيك دهاد! او به من اذن داده بود تا براى پدرش، امام رضا (عليه السلام) مرثيه بگويم و افزوده بودند: براى پدرم و براى من هم، مرثيه بساز ". (1) شرح كوتاه: اين تعبير و تعليم، بسيار تكان دهنده است، جايى كه امام مى فرمايند.
مصيبت مرا هم نيز، فرياد كن و براى من هم، مرثيه بساز با اينكه او هنوز زنده است، يعنى امكانات اجتماعى مرا را نا به حقان گرفته اند، و رسالتم را پايمال كرده اند از اين ديدگاه چون شهيدان ديگرم.
20. اعتماد وتوكل به خدا هر كس به خدا اعتماد كند، خداوند او را مسرور خواهد ساخت و هر كس به خدا توكل كند، خدا در كارهاى او، كافى خواهد بود.
21. صبر و پايدارى هر كس صبر را پيشه ى خود سازد، به حقيقت نزديكتر مى گردد، و هر كس عيب
جوئى مى كند، از او عيب جوئى خواهند كرد، و هر كس بد بگويد با او بد مى شوند و هر كس درخت تقوى بكارد، ميوهء آرزوى خود را مى چيند.
سخنان كوتاه از امام جواد (عليه السلام) 22. امام (عليه السلام) دربارهء زيارت پدرش [حضرت رضا (عليه السلام)] فرموده است: هر كه پدرم امام رضا (عليه السلام) را در طوس زيارت كند پاداش او بهشت است و در عبارت ديگرى، هر كه قبر پدرم را در طوس عارفا بحقه، زيارت كند، از جانب خدا، ضامن بهشت او هستم ". (1) 23. دربارهء توفيق و وسايل هدايت فرمودند: مؤمن احتياج به سه چيز دارد: اول: توفيق خاصى از جانب خدا كه خداوند، وسايل و امكانات و شرايط هدايتش را فراهم آورد.
دوم: خودش واعظ خودش باشد و در عبرتهاى جهان بينديشد.
سوم: از كسى كه خيرخواه و ناصح اوست، نصيحت قبول كند.
24. دربارهء رضا و كراهت نسبت به كارهاى خوب و بدى كه انجام مى شود، فرمودند: هر كه به وقت انجام كارى، حاضر باشد ولى آن را دوست ندارد، ثواب يا عذاب آن كار، ربطى به او ندارد، گويى اصلا در آن جا نبوده است و هر كه از كارى غايب باشد ولى آن را دوست بدارد، در ثواب و يا عقاب آن كار، شريك است، گويى كه به وقت انجام آن كار، حضور داشته است. (2) 25. ديدار برادران دينى: " ديدار برادران دينى يك نوع مصونيت و پناه و بارور كردن عقل است، هر چند كه در فرصت اندك بوده باشد ".
26. توبه و بازگشت: " تأخير انداختن توبه خود فريبى است. امروز و فردا كردن در كارها، سرگردانى است، جنايت بر خدا (معصيت) هلاكت است، ادامهء گناه ايمنى از عذاب خداست، چون فقط زيانكاران از عذاب خدا ايمن مى شوند ".
27. مصاحب نامناسب: از رفاقت با آدم شرور پرهيز نما، او چون شمشير است كه ظاهرش تماشايى، ولى نتيجه اش كشتن وفانى سازى است.
28. پندآموزى روزگار: گذشت روزگار اسرار مخفى را براى تو آشكار مى كند، با گذشت روزگار، نتايج اعمال به صاحبان آن باز مى گردد و حقايق آشكار مى گردد. (1) 29. عزت واقعى: عزت مؤمن در بى نيازى او از مردم است.
9. در مورد عفو و گذشت اموال مسروقه: در كتاب " تحف العقول عن آل الرسول (صلى الله عليه وآله) " تأليف ابن شعبهء حرانى آمده است به سوى امام ابو جعفر ثانى امام جواد (عليه السلام)، لباسى از ديار دوردست حمل مى شد كه داراى قيمت و ارزش قابل توجهى بود، در بين راه، راهزنان آن را دزديدند، فردى كه حامل آن لباس بود، نامه اى به محضر امام (عليه السلام) نوشت و سرگذشت خود را خبر داد كه در بين راه اين لباس را از من دزديده اند.
امام (عليه السلام) در پاسخ آن، چنين نگاشتند:
" نفوس و اموال ما از مواهب الهى و از عاريتهاى او، پيش ما هستند، عاريتى هستند كه پس گرفته خواهند شد ". " برخى از اين عاريتها در سرور و شادى بهره بردارى مى شوند و برخى در راه خدا و در اجر و ثواب از آن استفاده مى كنند كه كسى كه جزع وفزع او، بر صبر و شكيبايى اش غلبه نمايد، اجر و ثواب او از بين مى رود و به خداوند متعال از اين حالت پناه مى بريم ". (2) صحيفهء جواديه (عليه السلام) دعا و راز و نياز با آفريدگار هستى بخش، در مكتب پيشوايان معصوم (عليه السلام) خود يك آموزش عالى و يك تعليم مكتبى است، دعا، مغز ارتباط بشر با خدا و ابزارى است در سوق دادن مردم به سوى هستهء مركزى جهان خلقت و وسيله اى است در رهانيدن انسان، از عالم خاكى و بردن او به عالم ملكى و ملكوت علوى در اين فراز كوتاه چند دعا از امام جواد (عليه السلام) مى آوريم. البته جا دارد دعاهاى آن بزرگوار از لا به لاى كتابهاى دعا، جمع آورى و تحت عنوان " صحيفهء جواديه (عليه السلام) " در مجموعه اى گردآورى شود كه خود همانند صحيفهء علويه، سجاديه، كاظميه، مهديه صحيفه اى خواهد بود، هم اكنون تيتر و عنوان آن را آماده
كرده ايم موسوم به " صحيفه جواديه (عليه السلام) " اينك چند دعاى كوتاه:
1. راز و نياز با آفريدگار بى نياز:
" يا من لاشبيه له ولا مثال! انت الله لا إله الا انت، ولاخالق إلا انت، تفنى المخلوقين، وتبقى أنت، حلمت عين عصاك، وفي المغفرة رضاك ". (1) " اى خدايى كه شبيه و نظير ندارى، تويى آن معبودى كه جز تو معبود ديگرى نيست، آفريدگارى جز تو نيست، آفريده ها را فانى مى سازى و تو خود باقى مى مانى و تو از معصيت كاران، چشم پوشى كرده اى در صورتى كه خشنودى و رضاى تو در آمرزش و بخشش مى باشد ".
2. دعا در حال قنوت:
" منائحك متتابعة، واياديك متوالية، ونعمك سابغة، وشكرنا قصير، وحمدنا يسير، وأنت بالتعطف على من اعترف جدير. اللهم وقد غص أهل الحق بالريق، وارتبك أهل الصدق في المضيق، وأنت اللهم بعبادك وذوي الرغبة اليك شفيق، وبإجابة دعائهم و تعجيل الفرج عنهم حقيق. اللهم فصل على محمد وآل محمد، وبادرنا منك بالعون الذي لا خذلان بعده، والنصر الذي لاباطل يتكأده، واتح لنا من لدنك متاحا فياحا، يأمن فيه وليك، ويخيب فيه عدوك، ويقام فيه معالمك، ويظهر فيه اوامرك، وتنكف فيه عوادي اعدائك. اللهم بادرنا منك بدار الرحمة، وبادر أعدائك من بأسك بدار النقمة.
اللهم اعنا واغثنا، وارفع نقمتك عنا واحلها بالقوم الظالمين ". (2) " جوائز تو پشت سر هم، نعمتهاى تو پيوسته، احسانهاى تو سرازير، شكر ما كوتاه، حمد و سپاس ما، ساده ولى تو به عطوفت و مهربانى به فردى كه اعتراف نمايد شايسته اى، خدايا! مردم هر وقت در تنگنا و در مضيقه هستند در صورتى كه تو، به بندگان و صاحبان رغبت مهربان، و به پذيرش دعا و تعجيل فرج از آنان سزاوار هستى خدايا! درود خود را به محمد (صلى الله عليه وآله) و آل او برسان و ما را مشمول عون و كمك خود قرار ده
كمكى كه ديگر هرگز خوارى و ذلت و دربر نداشته باشد ما را به پيروزى و نصرت نايل فرما، نصرتى كه باطل نتواند با آن مبارزه كند خدايا! از سوى خودت فرصت مناسبى را در اختيار ما قرار بده كه ولى و دوست تو در آن جايگاه، احساس اقليت و آسايش نمايد و دشمن تو، نااميد و مأيوس گردد، معالم و نشانه‌هاى دين تو استوار گردد، اوامر تو ظاهر شود و دشمنى‌هاى دشمنان تو، منكوب شود، خدايا ما را به دار رحمت به سرعت برسان واعداى دين خود را فورا به جايگاه بلا و نقمت وارد ساز. خدايا! تو كمك و پناه ما باش!
بلاى خود را از ما بردار و آن بلايا را به قوم ستمگر وارد آور! اى ارحم الراحمين! ". (1) 3. دعائى در قنوت:
" اللهم أنت الأول بلا اولية معدودة، والآخر بلا آخرية محدودة، انشئتنا لالعلة اقتسارا، واخترعتنا لا لحاجة اقتدارا، وابتدأعتنا بحكمتك اختيارا، وبلوتنا بأمرك و نهيك اختبارا، وايدتنا بالآلات، ومنحتنا بالأدوات، وكلفتنا الطاقة، وجشمتنا الطاعة، فامرت تخييرا، ونهيت تحذيرا، وخولت كثيرا، وسألت يسيرا، فعصي امرك فحلمت، و جهل قدرك فتكرمت، فأنت رب العزة والبهاء، والعظمة والكبرياء، والإحسان والنعماء، والمن والآلاء، والمنح والعطاء والإنجاز والوفاء، ولا تحيط القلوب لك بكنه، ولاتدرك الأوهام لك صفة، ولايشبهك شئ من خلقك، ولايمثل بك شئ من صنعتك، تباركت أن تحس أو تمس، أو تدركك الحواس الخمس، وأنى يدرك مخلوق خالقه، وتعاليت يا إلهي عما يقول الظالمون علوا كبيرا. اللهم ادل لأوليائك من اعدائك الظالمين الباغين الناكثين القاسطين المارقين، الذين اضلوا عبادك، وحرفوا كتابك، وبدلوا احكامك، وجحدوا حقك، وجلسوا مجالس اوليائك، وحرفوا كتابك، وبدلوا احكامك، وجحدوا حقك، وجلسوا مجالس اوليائك، جرأة منهم عليك، وظلما منهم لأهل بيت نبيك عليهم سلامك وصلواتك ورحمتك وبركاتك، فضلوا واضلوا خلقك، وهتكوا حجاب سترك عن عبادك، واتخذوا اللهم مالك دولا، وعبادك خولا، وتركوا اللهم عالم
ارضك في بكماء عمياء ظلماء مدلهة، فاعينهم مفتوحة، وقلوبهم عمية، ولم تبق لهم اللهم عليك من حجة، لقد حدرت اللهم عذابك، وبينت نكالك، ووعدت المطيعين احسانك، وقدمت إليهم بالنذر، فآمنت طائفة، فأيد الله الذين آمنوا على عدوك وعدو أوليائك فاصبحوا ظاهرين، وإلى الحق داعين، وللإمام المنتظر القائم بالقسط تابعين، و جدد اللهم على أعدائك واعدائهم نارك وعذابك الذي لاتدفعه عن القوم الظالمين.
اللهم صل على محمد وآل محمد، وقو ضعف المخلصين لك بالمحبة، المشايعين لنا بالموالاة، المتبعين لنا بالتصديق والعمل، والموازين لنا بالمواساة فينا، المحيين ذكرنا عند اجتماعهم، وشدد اللهم ركنهم، وسدد لهم اللهم دينهم الذي ارتضيته لهم، واتمم عليهم نعمتك، وخلصهم واستخلصهم، وسد اللهم فقرهم، والمم اللهم شعث فاقتهم، و اغفر اللهم ذنوبهم وخطاياهم، ولاتزغ قلوبهم بعد إذ هديتم، ولاتخلهم أي رب بمعصيتهم، واحفظ لهم ما منحتهم به من الطهارة بولاية أوليائك، والبراءة من أعدائك، انك سميع مجيب، وصلى الله على محمد وآله الطاهرين ". (1) 4. در پاسخ درخواست دعا:
" يا ذا الذي كان قبل كل شئ، ثم خلق كل شئ، ثم يبقى ويفنى كل شئ، ويا ذا الذي ليس في السماوات العلى، ولا في الأرضين السفلى ولا فوقهن ولا بينهن ولاتحتهن إله يعبد غيره ". (2) اى خدايى كه پيش از هر چيزى بوده، سپس هر چيزى را آفريد، او خود مى داند ولى هر چيزى فانى مى گردد. اى خدايى كه نه در آسمانهاى بالا و نه در زمينهاى پائين، نه در بالاها و نه در بين زمين و آسمان و نه زير آنها، خدايى جز او مورد عبادت و ستايش نيست ".
نامه ها و مكاتبات در زندگى هر كدام از پيشوايان معصوم (عليه السلام) نامه ها و مكاتباتى درج شده است كه
بازگويى آنها واجد اهميت به سزايى مى باشد چون نوع روابط را نشان مى دهد ومرحوم علم الهدى كاشانى (م 1115 ه‍. ق) تعداد پنج مورد از نامه‌هاى اين بزرگوار را در جلد دوم كتاب " معادن الحكمه " آورده است كه ما به دو و سه مورد از آنها اشاره مى كنيم و مىگذريم:
1. در پاسخ على بن اسباط:
على بن اسباط كه يكى از ارادتمندان آن بزرگوار بود، در مورد دختران دم بخت خود نامه اى به امام (عليه السلام) نوشته بود، كه چه كنم، كفوو هم شأنى پيدا نمى شود تا زندگى آنان را سر و سامان دهم؟
امام (عليه السلام) در پاسخ نامه پس از ذكر نام خدا نوشته اند: " نامه ى تو را دريافت كردم و مقصد تو را فهميدم، تو خيلى در اين باره فكر مكن! خداوند تو را مشمول رحمت خود قرار دهد، چون رسول خدا (صلى الله عليه وآله) فرموده است:
" وقتى خواستگارى به سراغ شما آمد كه اخلاق دينى او را مى پسنديد، پس به تزويج او رضايت دهيد و اگر وصلت صورت نگيرد در روى زمين، فساد بزرگى رخ مى دهد، در مورد املاك كه گفته بودى، حاكم آنها را مى خواهد، شما در اين باره استخاره نما، اگر پس استخاره به دلت نشست، آنها را به فروش و به ديگر ملك، تبديل نما، ولى حتما استخاره مى بايست بعد از دو ركعت نماز بوده باشد و در بين استخاره ها هرگز با كسى گفتگو منما ". (1) 2. در پاسخ نامهء احمد بن حماد:
در " مجموعه ورآم " شيخ سعيد ابوفراس نقل كرده است كه ابو محمود احمد بن حماد نامه مفصلى به امام جواد (عليه السلام) نگاشت. امام (عليه السلام) در پاسخ آن نامه، چند جمله كوتاه مرقوم فرمودند: " هر آن كس كه در عشق و هواى صاحب خود باشد، و با دين او متدين گردد پس او همراه و هم رأى اوست، هر چند از او دور باشد چون بعد منزل نبود در سفر روحانى اما
آخرت است كه دار قرار وسكون و آرامش مى باشد ". (1) 3. نامه به ابن مهزيار اهوازى:
امام (عليه السلام) در اين نامه او را مورد تشويق قرار داده است و از اينكه او در دوستى اهل بيت (عليه السلام)، امتحان خوبى داده است، ستوده است كه در بخش پيش گذشت.
معتصم و شرائط عصر او دو سال آخر زندگانى امام جواد (عليه السلام) قابل تأمل و دقت بيشتر است. وقتى معتصم به خلافت رسيد و از مردم بيعت گرفت، مرتب پى امام مى گشت و به دنبال كسب اطلاعات دقيق از كار و فعاليت آن حضرت بود. او مى دانست كه با وجود بيعت مردم و تسليم اكثريت خاموش، علويان و در رأس آنها امام محمد تقى (عليه السلام) با او بيعت نخواهند كرد و از حكومت وى، به عنوان يك سلطهء مشروع و قانونى، تعبيت نخواهند نمود.
اين جاى بسى شگفتى وتأمل است كه دشمنان پيشوايان معصوم (عليه السلام) آنان را بيش از برخى پيروان مى شناختند و از خط مكتبى و سياسى امامان آگاهى كامل داشتند. از اين جهت، حداكثر فشار و تضييق و محدوديت را در موردشان به كار مى بستند. معتصم، گرچه به اريكهء قدرت نشست، ولى از سوى امام جواد (عليه السلام)، اين علوى عالم و وارسته، كه آوازهء شهرت و محبوبيتش همه جا را فرا گرفته بود، نگران و نامطمئن بود ووجود اين شخصيت برجستهء بنى هاشم و تلاشهاى آزادانه اش براى او نقطهء خطرى به حساب مى آمد. مناسب ترين نقشه را، جلب و احضار امام به پايتخت (بغداد) مى دانست تا دقيقا زير نظر خود باشد، و فعاليتها و رفت و آمدهايش را تحت كنترل درآورد. در عين حال، يك دم از انديشهء نابود كردن امام (عليه السلام)، فارغ نبود و براى آن نقشه مى كشيد. در همين رابطه، معتصم نامه اى به " عبد الملك زيات " نوشت و دستور داد كه امام جواد (عليه السلام) و همسرش ام الفضل، را كه برادرزاده اش بود از مدينه به بغداد اعزام بدارد و چنين نيز شد. (2)
ايجاد محيط ارعاب و فشار و خفقان تا بدانجا بود كه كسانى، صرفا به خاطر نوعى علاقه و محبت به امام (عليه السلام)، يا داشتن كوچكترين رابطه اى با آن حضرت، دستگير و زندانى مى شدند. به عنوان نمونه مى توان از مردى شامى ياد كرد كه با غل و زنجير و كند و بند، دستگير شده و در بغداد، زندانى بود و بالأخره امام جواد (عليه السلام)، به شكل اعجاز گونه اى او را از زندان نجات داد و محافظين زندان، وقتى متوجه شدند، دچار اضطراب و وحشت گرديدند. (1) شروع توطئه خائنانه جلب امام (عليه السلام) از مدينه به بغداد، براى محدود ساختن و در نهايت نابود كردن وى بود.
اين مسأله، در اذهان مردم چنان آشكار بود كه حتى يك كرايه چى هم متوجه آن شده، مى گويد: پيش خودم گفتم با وضعى كه او دارد، ديگر هرگز به وطن خود، باز نخواهد گشت! (2) كلا مدت 11 ماهى كه امام در بغداد بود، آكنده بود از جوسازى، تضعيف، تحريك، ايجاد خصومت، كنترل شديد مرتبطين با امام (عليه السلام). با آنكه امام (عليه السلام)، در شيوهء عمل، به گونه اى رفتار مى كرد كه بهانه به دست خليفه ندهد و ارتباطاتش مكتوم و پنهانى بماند، ولى معتصم، به دلائل ساختگى و اتهامات جعلى، مى كوشيد تا نقشه‌هاى شوم خود را اجرا كند. عده اى از وزراى خود را وادار كرد تا در مجلسى در حضور امام (عليه السلام)، به دروغ شهادت دهند كه امام (عليه السلام)، قصد قيام مسلحانه داشته و يك سرى نامه ها و اسناد جعلى هم، به عنوان اينكه از غلامان امام (عليه السلام)، به دست آمده در آن مجلس ارائه دهند، ولى امام (عليه السلام)، در همان مجلس پرده از توطئه آنها برداشته، آنها را رسوا نمود. (3) معتصم هم به شيوهء مأمون، گاهى مجالس بحث، ترتيب مى داد تا از اين طريق، موقعيت علمى امام (عليه السلام) را پايين آورد ولى نتيجهء معكوس مى گرفت. در يكى از اين مجالس، كه با حضور امام (عليه السلام) و خانوادهء معتصم و وزراء و فرماندهان و منشيان او تشكيل
شد، وقتى جواب و حكم امام (عليه السلام)، بر نظريه‌هاى ديگر غالب آمد معتصم، به ناچار گردن به جواب امام (عليه السلام) نهاد، يكى از قضات، به نام " ابن ابى داود " پس از اتمام جلسه، پيش معتصم رفته و از وضعيت خطرناكى كه ممكن است ترجيح سخن امام جواد (عليه السلام)، در مجلسى به آن عظمت، در ذهن جامعه پيش آورد و مردم به آن حضرت گرايش آورد سخنها گفت و بغض و كينهء معتصم را نسبت به وى افزود. (1) اين هم شاهد ديگرى بر عمق نفوذ معنوى امام (عليه السلام) در ميان مردم است كه با كوچكترين زمينهء حاكميت اين خط، مرگ جريان مخالف را به وضوح مى توان ديد.
شرف شهادت دو سال آخر دوران امام جواد (عليه السلام) براى معتصم غير قابل تحمل گرديد. از طرف ديگر " ام الفضل " به خاطر نوعى حسد زنانه، كه نسبت به همسر ديگر امام (عليه السلام) كه كنيزى از دودمان عمار ياسر، و مادر امام هادى (عليه السلام) بود و چون از او صاحب فرزند شده بود، ولى ام الفضل صاحب اولاد نبود، داراى زمينهء تحريك پذيرى بود. امام جواد (عليه السلام)، براى همسر ديگرش، به خاطر ارزشهاى اسلامى و انسانى‌اش، احترام و عزت قائل بود و همين انگيزه باعث نوعى كينه و بدخواهى نسبت به امام گشته بود.
معتصم، ام الفضل را تحريك و تشويق كرد تا امام (عليه السلام) را مسموم سازد. اين توطئه شوم، لباس عمل پوشيد و امام جواد (عليه السلام)، در سن 25 سالگى، پس از 11 ماه اقامت اجبارى و تحت نظر و مراقبت بودن در بغداد، به شرف شهادت نايل آمد. و اين در سال 220 هجرى بود. امام را پس از شهادت، در قبرستان قريش، پشت قبر جدش، امام موسى بن جعفر (عليه السلام) دفن كردند. اكنون، شهر " كاظمين " در عراق، مدفن پاك و مرقد شكوهمند اين دو امام بزرگوار شيعه است. پس از غروب اين ستاره، اختر فروزان ديگرى در آسمان تاريك تاريخ درخشيد و امام هادى (عليه السلام) به رهبرى شيعه پرداخت، كه اينك در آستان آن تبلور راستين امامت و اسلام، به احترام مىايستيم.
شهادت، فيض بزرگ شهادت در راه احكام الهى وتبليغ پيام ارزنده اسلام، عالى ترين و ارزنده‌ترين نشان افتخارى است كه بر تارك زندگى تمام پيشوايان معصوم (عليه السلام) ما مى درخشد و آنان اين جان نثارى را در راه قرآن از جان و دل پذيرا شده اند.
عامل شهادت موقعيت و محبوبيت فوق العاده امام (عليه السلام) هر روز در قلوب مردم رو به تزايد بود.
گروههاى كثيرى از مردم، زير نفوذ و تأثير كلام ايشان قرار مى گرفتند و به حضرتش مى گرويدند و همين انگيزه بود كه عباسيان از نفوذ و تأثير كلام و رفتار و منش حضرت جواد (عليه السلام) دچار وحشت شدند و در صدد توطئه و دسيسه آمدند و كمر به قتل آن بزرگوار بستند و به پيروى از يك سياست پليد قديمى كه رجال بزرگ را بى سر و صدا و بوسيلهء زهر از ميان برمىداشتند، به وسيلهء انگور مسموم مى نمودند و سپس همين ام الفضل داخل حرم و اهل بيت خليفه گرديد. ضايعهء بزرگ و جبران ناپذير شهادت امام (عليه السلام)، موجى از اندوه عميق در دلها برانگيخت و پايتخت و شهرستانها، يكسره تعطيل گرديد.
عامل ديگر عاملى كه قبلا ذكر گرديد، بيشتر مورخين به آن توجه داشته اند، ولى " عياشى " صاحب تفسير معروف، نكتهء ديگرى را ذكر مى كند كه خالى از اهميت و اعتبار نيست.
بويژه آنكه چند تن از متأخرين از دانشمندان اسلامى نيز آن نظر را پذيرفته اند. او مى نويسد كه انگيزهء مسموميت آن بزرگوار بر اساس تعصبات خشك و بى مورد مذهبى بوده است كه از سوى برخى از فقيه نمايان دين فروختهء آن روز، صورت گرفت و داستان به اين ترتيب است:
" ذرقان " مصاحب ونديم احمد بن ابى داود (قاضى القضاة بغداد در عصر معتصم) نقل مى كند كه روزى قاضى القضاة از مجلس معتصم برگشت، ولى بسيار عصبانى و ناراحت بود. گفتم چه شده است كه شما را اين چنين گرفته و متأثر مى بينم؟
گفت: از دست اين ابوجعفر فرزند على بن موسى الرضا (عليه السلام) ناراحتم. اى كاش بيست
سال پيش مى مردم و از ميان مى رفتم و چنين صحنه‌هايى نمى ديدم كه امروز مى بينم.
دزدى را پيش خليفه آوردند و خود اعتراف به دزدى و سرقت نمود. خليفه ترتيب اجراى حد را از فقهاى مجلس پرسيد كه در جمع آنان محمد بن على (عليه السلام) هم حضور داشت. من در جواب گفتم بايد از مچ دست بريده گردد. معتصم پرسيد دليل اين امر چيست؟ گفتم دست به مجموع انگشتان و كف دست اطلاق مى گردد. قرآن مجيد در مورد تيمم مى فرمايد كه به صورت و دستها مسح كنيد. منظور همان دست كامل است. جمعيت كثيرى از علما با من هم عقيده بودند. عده اى اظهار نظر داشتند بايد دست دزد از آرنج (مرفق) بريده شود، چون در آيهء وضو مى فرمايد: " فاغسلوا وجوهكم وايديكم الى المرافق " يعنى تا حد مرفق شسته گردد و اين تحديد مى رساند كه اطلاق دست تا آرنج است و قطع دست دزد نيز بايد تا حد مرفق باشد. چون ميان علما اختلاف نظر پيدا شد، در اين موقع، خليفه رو به محمد بن على (عليه السلام) نمود و گفت اباجعفر! شما در اين باره چه مى گوئيد؟
حضرت فرمودند: علما در اين مورد بحث كردند، مرا معاف بداريد. معتصم گفت: به خدا قسم كه بايد نظر خود را در اين بحث اظهار داريد. ابوجعفر گفت: اكنون كه قسم دادى، مى گويم. همهء اين حدودى كه علماى مجلس گفتند، اشتباه و خطا است. در مورد دزد بايد انگشتان او را بدون انگشت ابهام بريد.
خليفه پرسيد: دليل شما چيست؟ ايشان در پاسخ گفتند: پيامبر اسلام (صلى الله عليه وآله) فرمودند:
سجده بر هفت عضو بدن است: پيشانى، دو دست، دو پا و دو زانو. اگر دست از مچ يا آرنج بريده گردد، محل سجده اى باقى نمى ماند، در صورتى كه خداوند متعال مى فرمايد سجده گاهها، مال خدا است، و در امر خدا، شريك وانباز قرار ندهيد. آن عضوى كه مخصوص خدا باشد، نبايد بريده گردد. معتصم از اين تعبير امام (عليه السلام) خوشحال گرديد و طبق بيان امام (عليه السلام) دستور داد با دزد رفتار گردد. ذرقان گويد: ابن ابى داود سخت پريشان بود، از آن نظر كه چرا نظريه او رد شده است و سه روز پس از اين جريان بود كه پيش معتصم رفت و گفت: يا أمير المؤمنين! آمده ام تا تو را نصيحت كنم و اين اندرز، به شكرانهء محبتى است كه به ما دارى، مى ترسم اگر نگفته باشم، كفران نعمت كرده باشم و
مستوجب عقاب الهى گردم، اندرز من اين است: وقتى شما مجلسى از علما وفقها تشكيل مى دهيد تا يك امر مهم دينى را مطرح كنيد، بهتر است اين امر در اطاقهاى در بسته صورت مى گيرد، ولى در بيرون آن مجلس، صاحب منصبان لشكرى، وزرا، أمرا و نويسندگان پشت در، ناظر و شاهد آن هستند و مذاكرات اين مجلس در خارج مطرح مى شود و چون مى بينند كه شما رأى علما وفقهاى اكثريت را تحت الشعاع رأى فردى قرار مىدهيد كه جمعى از مردم معتقد به امامت او هستند و معتقدند كه او شايستهء مقام حكومت اسلامى است، اين امر موجب مى گردد كه كم كم مردم به او توجه نمايند و از بنى عباس روگردان شوند، و حكومت تو و خاندان عباسى سقوط كند و امامت و خلافت را از تو گرفته به او محول كنند.
معتصم سخت تحت تأثير سخنان وسعايتهاى او قرار گرفت و به او گفت: خداوند تو را در مقابل اين پند و اندرز ضرورى، جزاى خير دهد! روز چهارم دستور داد يكى از نويسندگان دربار از جمعى از وزراء و أمراء دعوت به عمل آورد و محمد بن على النقى را نيز دعوت كند. هنگامى كه از آن حضرت، دعوت به عمل آمد، نپذيرفت و فرمود مگر نمى دانيد كه من در اين گونه مجالس، شركت نمى كنم. دعوت كننده اصرار ورزيد كه اين مجلس فقط براى اطعام است و جمعى از وزراى خليفه، حضور دارند و مى خواهيم به عنوان تيمن وتبرك هم بوده، قدم رنجه فرموده و ما را مفتخر سازيد. با اصرار و تأكيد او، امام، پذيرفتند و در مهمانى شركت كردند. پس از صرف طعام احساس مسموميت نمودند و فورا مركب خود را خواست تا حركت كند. صاحب خانه تعارف كرد كه زود است و هنوز انتظار بيشترى از شما داريم. امام (عليه السلام) فرمودند: براى تو بهتر است هرچه زودتر خارج گردم. به فاصلهء يك شبانه روز از آن مهمانى، امام جواد (عليه السلام) مسموم از دنيا رحلت نمود و در مقابر قريش، پشت قبر نياى بزرگش، امام موسى بن جعفر (عليه السلام) مدفون گرديد. (1)
وصيت آن بزرگوار پيشواى نهم، جز على (امام هادى (عليه السلام)) و موسى، پسر ديگرى نداشت، و از آنجا كه ميان على و موسى در دانش و تقوى و پرهيزكارى و فضايل معنوى، فاصلهء فراوانى بود، از اينرو براى هيچ انسانى اين شبهه پديد نمى آمد كه او در پيشوايى رقيب امام هادى (عليه السلام) گردد. در عين حال، امام جواد (عليه السلام) بارها به امامت و پيشوايى فرزند برومندش امام هادى (عليه السلام) تصريحاتى نموده بود و در واپسين لحظات زندگى نيز اين موضوع مهم را متذكر گرديد.
خيرانى، دربان آستان پيشواى نهم نقل مى كند: به گوش خويش شنيدم كه آقايم امام جواد (عليه السلام) در واپسين لحظات زندگى خود، به احمد اشعرى پيام فرستاد كه من از اين جهان خواهم رفت و مقام خويش را به پسرم على (عليه السلام) وامى گذارم. حقوقى كه من به عهدهء شما دارم، او راست و او هم متن پيام امام را نوشت و در ده نسخه به ده نفر از وجوه و اعيان رساند كه اگر مرگ من فرا رسد، آن را باز كنند. پس از رحلت امام (عليه السلام) معلوم گرديد كه [آن نوشته] مربوط به امامت و جانشينى امام هادى (عليه السلام) بوده است. (1) اسماعيل بن مهران يكى از خواص ياران امام جواد (عليه السلام) مى گويد: پيشواى نهم، نخستين بار كه عازم عراق بود و از طرف خلفاى عباسى احضار گرديده بود، من تشويش خاطرم را از اين سفر به عرض او رساندم و از پيشواى آيندهء اسلام جستجو كردم. امام (عليه السلام) فرمودند:
نترس! آنچه درباره غيبت تصور مى كنى، اكنون وقت آن فرا نرسيده است، ولى بعدها بار دوم (آخرين سال زندگى خود، سال 220) كه پيشواى نهم با دعوت معتصم عباسى مدينه را ترك مى گفت، سؤال نخستين خود را تكرار نمودم. امام (عليه السلام) فرمودند: سفر پرخطر اين بار است كه من عازم هستم. بدانيد پيشوايى پس از من با پسرم " على (عليه السلام) " مى باشد.
شهادت و مسمويت امام جواد (عليه السلام) يكى از غم انگيزترين صحنه‌هاى شهادت در راه
خداست كه در سن 25 سالگى جان به جان آفرين تسليم نموده و در اثر سم به فيض شهادت و وصول به مراتب رضوان و خشنودى پروردگار نائل آمده است.
امام جواد (عليه السلام) با اداى اين پيام بزرگ الهى، جان به جان آفرين تسليم نمود. (1) درود فراوان يزدان بر روان پاك و معصوم او و اجداد طاهرينش باد كه با كوششها و تلاشها و مجاهدات خود، پيامهاى آزادى و انسانى را به جامعه بشرى تسليم داشته اند.
اعتراف مورخان مرحوم شيخ مفيد مى نويسد: " آن حضرت مسموم از دنيا رفت ولى در اين ارتباط خبرى پيش من، ثابت نشده است تا به آن استدلال نمايم، وقت رحلت، سنش 25 سال و چند ماه بود و دو پسر و دو دختر از خود به يادگار گذاشت ". (2) مسعودى صاحب مروج الذهب مى نويسد: " در سال 219 محمد بن على بن موسى بن جعفر (عليه السلام) در پنجم ذى حجه درگذشت و در سمت غربى مقابر قريش در كنار جدش " موسى بن جعفر (عليه السلام) " مدفون گرديد واثق بر او نماز گزارد او در تاريخ وفاتش 25 ساله بود.
به هنگام رحلت پدرش هفت سال و هشت ماهه بود و گفته شده است ام الفضل دختر مأمون، هنگامى كه از مدينه به سوى معتصم احضار گرديد، به او سم خورانده است.
اماميه در سن او اختلاف نموده اند و ما در كتاب " البيان در اسماء ائمه " اقوال آنان را آورده ايم، پسرانش على النقى (عليه السلام) و موسى، و نام دخترانش فاطمه وامامه مى باشد ". (3) قابل عرض به ساحت مرحوم شيخ بزرگوار مفيد آنست، وقتى تبعيد و احضار معتصم، مسلم و قطعى شد، به يقين همان انگيزه و سبب مى تواند عامل قتل و كشتار نيز گردد و چون بى جهت نمى توان شخصيت بزرگوارى چون امام جواد (عليه السلام) را از كنار قبر جدش و منزل و مأواى پدران و نياكانش دور ساخت همان انگيزه و عامل مى تواند، انگيزهء قتل و سم نيز شمرده شود.
صاحب روضة الواعظين شيخ فتال نيشابورى وابن شهرآشوب در مناقب ومرحوم علم الهدى در عيون المعجزات، (1) داستان مسموميت او را آورده اند. مرحوم علم الهدى در كتاب اخير الذكر مى افزايد: " معتصم عباسى در فكر شهيد نمودن ابوجعفر ثانى (عليه السلام) بود در اين باره به همسر امام، ام الفضل دختر برادرش پيشنهاد نمود كه امام را مسموم سازد، چون مى دانست كه او از امام (عليه السلام) انحراف يافته است زيرا آن حضرت، مادر امام هادى (عليه السلام) را بر او ترجيح مى داد از سوى ديگر از آن حضرت صاحب فرزند نشده بود، ام الفضل اين پيشنهاد را پذيرفت و امام را با انگور " رازقى " كه در آن سم داخل نموده بود، مسموم نمود.
وقتى امام (عليه السلام)، انگور را ميل نمود آن ملعونه، نادم و پشيمان شد و شروع به گريه و زارى نمود. امام (عليه السلام) فرمودند: چرا گريه و ناله مى كنى، خداوند دردى را بر تو مسلط كند كه قابل علاج نباشد و بلايى پيش آورد كه امكان پنهان داشتن آن را نداشته باشى، دعاى امام (عليه السلام) در حق او مستجاب گرديد و با درد بى درمانى از دنيا رخت بربست.
صاحب كشف الغمه گويد:
بدور طوالح، جبال فوارع * غيوث هوايع، سيول دوافع بها ليل لوعاينت فيض الفهم * تيقنت أن الرزق في الأرض واميح إذا خففت بالبذل ارواح جودهم * حداها الندى واستنشقتها المطالع (2) پيكر پاك امام ابو جعفر جواد (عليه السلام) را در كنار قبر جد گرامى اش، امام موسى بن جعفر (عليه السلام)، در گورستان قريش در بغداد به خاك سپردند (3)، صلى الله عليه وعلى آبائه الطاهرين الطيبين. مزار اين دو گرامى هم اكنون به " كاظمين " مشهور است و از ديرباز زيارتگاه مسلمانان بوده است.
در حرم كاظمين (عليه السلام) حرم كاظمين وبقعه‌اى كه امام جواد (عليه السلام) همراه جد بزرگوارش امام كاظم (عليه السلام) مدفون است، بارها از سوى ارادتمندان و عاشقان اهل بيت (عليه السلام) مورد مرمت، تعمير و تأسيس و پرده افكندن و لوستر آويزى واقع گرديده است كه در كتاب " تاريخ حرم كاظمين (عليه السلام) " تأليف آية الله شيخ محمد حسن آل ياسين به تفصيل آمده است.
در يكى از پرده پوشى‌هاى حرم كه در سال 1255 ه‍. ق توسط سلطان محمود دوم به نام " ستر نبوى (صلى الله عليه وآله) " كه با جمله " جاوأ بأشرف ستر " تاريخ گذارى شد، شاعران با قصيده‌هاى زيبا، در تمجيد و تعريف از اين عمل اشعارى سروده اند: از جمله شاعر نامى عرب زبان عبد الغفار أخرس، اشعارى به اين مناسبت سروده است، چون در مقام معرفى فضائل امام (عليه السلام) بود، بخشى از آنها را پايان بخش كتاب امام جواد (عليه السلام) قرار مى دهيم و از خداوند متعال توسط اين امام همام، و اين پيشواى جواد و بخشنده، صله و جائزهء خود را مسئلت مى داريم و ميدانيم كه اين بزرگوار، سائل خود را دست خالى برنمىگرداند:
1. يا امام الهدى و يا صفوة الله * و يا من هدى هداه العباد 2. يا بن بنت الرسول يابن على (عليه السلام) * حي هذا النادى وهذا المنادى 3. قد أتينا بثوب جدك نسعى * و أتيناك سيدى وقادا 4. وأتيناك راجلين احتراما * و احتشاما وهيبة وانقيادا 5. أنتم علة الوجود وفيكم * قد عرفنا التكوين والأيجادا...
منابع ومأخذ...
منابع ومأخذ
1. امام در عينيت جامعه / محمد رضا حكيمى / دفتر نشر فرهنگ اسلامى.
2. احقاق الحق / قاضى نورالله شوشترى / چاپ اسلاميه.
3. ارشاد / شيخ مفيد / چاپ آخوندى.
4. اصول كافى / كلينى / دار الكتب الاسلاميه تهران.
5. اعيان الشيعه / سيد محسن امين عاملى / چاپ بيروت.
6. الشيعه في الميزان / محمد جواد مغنيه / لبنان.
7. الفصول المهمه / سيد شرف الدين / بيروت.
8. الفصول المهمة / ابن صباغ / چاپ سنگى 1303.
9. امامان اهل بيت از ديدگاه اهل سنت (عليه السلام) / شادروان داود الهامى / چاپ مكتب اسلام.
10. أئمتنا / على محمد دخيل / دارالمرتضى.
11. إكمال الدين و اتمام النعمه / ابن بابويه / چاپ تهران.
12. بحارالانوار / علامه مجلسى، جلد 50 / چاپ آخوندى.
13. تحف العقول / على بن شعبه حرانى / دارالكتب الاسلاميه.
14. تاريخ حرم كاظمين (عليه السلام) / شيخ محمد حسن آل ياسين / چاپ دقت - كنگره جهانى امام رضا 7.
15. جنات الخلود / علامه مجلسى / چاپ سنگى.
16. حلية الابرار / سيد هاشم بحرانى / آخوندى.
17. خاندان وحى / حجة الاسلام والمسلمين سيد على اكبر قرشى ارموى / آخوندى.
18. رجال شيخ طوسى / چاپ نجف.
19. رجال كشى / چاپ دانشگاه مشهد.
20. رجال نجاشى / چاپ حروفى تهران.
21. روضات الجنان / حافظ كربلائى حسين / چاپ بنگاه ترجمه و نشر كتاب.
22. زندگى نامهء پيشوايان / شوراى نويسندگان در راه حق قم / چاپ مؤسسه.
23. سفينة البحار / شيخ عباس قمى / آخوندى.
24. سيرهء پيشوايان / حجة الاسلام والمسلمين مهدى پيشوائى / توحيد قم.
25. سيرة الأئمة الاثنى عشر / باقر قرشى / لبنان.
26. صحيح بخارى / اسماعيل بخارى / بيروت.
27. صواعق محرقه / ابن حجر عسقلانى / بيروت.
28. طبقات مفسران شيعه / عقيقى بخشايشى / نويد اسلام قم.
29. عيون اخبار الرضا / چاپ قم.
30. قاموس الرجال / علامه شوشترى / جامعه مدرسين قم.
31. كافى شيخ كلينى / چاپ آخوندى.
32. كشف الغمه معرفة الائمة / على بن عيسى إربلى / دارالأضواء بيروت.
33. كودك و جوان فلسفى / محمد تقى فلسفى واعظ / دفتر نشر فرهنگ اسلامى.
34. مجالس سنيه / سيد محسن امين عاملى / بيروت.
35. مروج الذهب / مسعودى / چاپ سعادت مصر 36. معجم رجال الحديث / آية الله العظمى سيد ابوالقاسم خوئى / چاپ نجف.
37. مناقب ابن شهر آشوب / چاپ قم.
38. منتهى الامال / محدث قمى / چاپ علميه اسلاميه.
39. معادن الحكمه / علم الهدى فيضى / چاپ جامعه مدرسين قم.
40. ناسخ التواريخ / محمد على سپهر مورخ الدوله / چاپ تهران.
41. نور الابصار شبلنجى / چاپ مصر 1367.
42. وسيلة الخادم الى المخدوم / روزبهان اصفهانى / تهران.
