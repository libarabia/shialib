تشيع در تسنن آية الله سيد محمد رضا مدرسى يزدى ويراستار: حميد رضا ترابى
مدرسى، محمدرضا، تشيع در تسنن / تاليف محمد رضا مدرسى، حميد رضا ترابى: - قم:
انصاريان، 1423 ق = 1381.
310 ص.
كتابخانه: ص 303 - 308، همچنين به صورت زير نويس.
شابك: 7 - 373 - 438 - 964 1. شيعه اماميه - عقايد.
2. شيعه اماميه - دفاعيه‌ها و رديه‌ها. الف - ترابى حميد رضا - ويراستار. ب. عنوان.
5 ت 4 م / 5 / BP 211 تشيع در تسنن مؤلف: آيت الله سيد محمدرضا مدرسى يزدى ويراستار: حميد رضا ترابى ناشر: انتشارات انصاريان - قم چاپ اول 1381 - 2002 چاپخانه نگين - قم شمارگان: 2000 نسخه تعداد صفحات: 312 ص.
قطع: وزيرى شابك: 7 - 373 - 438 - 964 كليه حقوق براى ناشر محفوظ است انتشارات انصاريان قم - جمهورى اسلامى ايران خيابان شهدا - كوچه 22 ص. پ 187 تلفن: 7741744 (251) (98) دورنما: 7742647 پست الكترونى
فبشر عبادى الذين يستمعون القول فيتبعون احسنه الزمر، آيه 18 - 17 تشيع در تسنن پژوهش هايى در امامت امامان دوازده گانه اجتهاد و تقليد وضو اذان جمع بين صلاتين سجده خوش تر آن باشد كه سردلبران گفته آيد در حديث ديگران
بسم الله الرحمن الرحيم
مقدمه ويراستار هو الملك الحق المبين مقدمهء ويراستار آشنايى ام با استاد: يكى از روزهاى گرم تيرماه سال 79 بود كه امتحانات دروس سطح حوزه ء علميه را به پايان رساندم. از همان روز براى ادامهء تحصيلات در درس هاى خارج فقه و اصول مصمم شدم. كسانى كه اين مسير را تجربه كرده اند، خوب مى دانند كه بهره‌مند شدن از استاد جامع الاطراف، نيمى از موفقيت است، و من اين نكته را با همهء وجودم مى فهميدم.
روزهاى تابستان يكى پس از ديگرى سپرى مى شد و فكر انتخاب استاد، اندك اندك برايم تبديل به يك دغدغه و نگرانى مى شد. چيزى تا نيمهء شهريور و شروع درس هاى حوزه نمانده بود و من ديگر به سر حد اضطرار رسيده بودم. مسألهء انتخاب استاد همهء فكر و ذكرم را مشغول كرده بود، حتى در زيارت امام رؤوف، على بن موسى الرضا (عليه السلام) و تشرف به حرم بانو فاطمهء معصومه (عليها السلام) تقاضايم همين بود. در همان حال، به طور مكرر با افراد مورد وثوق از اهل علم، مشورت مى كردم و همه جا در جستجوى مقصود بودم.
سرانجام به لطف حق، توفيق رفيق راه شد و خداوند وسيله سازى كرد و به حلقهء درس استاد گرانقدر و محبوبم، حضرت آية الله جناب آقاى حاج سيد محمدرضا مدرسى طباطبايى يزدى - زيد عزه - راهنمايى شدم.
درس استاد براى من زندگى بخش بود و شادابى و نشاط علمى را برايم به ارمغان مى آورد.
آن روزها معناى رواياتى را كه در باب منزلت علم و عالم و متعلم شنيده بودم، بهتر مى فهميدم (1)، و اين آيهء شريفه آن قدر برايم تازگى مى كرد كه گويا اخيرا نازل شده است:
* (من احياها فكانما احيا الناس جميعا) * (2) هر كسى يك نفر را زنده كند، مثل اين است كه همهء مردم را زنده كرده باشد.
شكر نعمت الهى و سپاس از استاد، مرا بر آن مى داشت كه در انتظار فرصت مناسبى باشم تا بتوانم اندكى از زحمات ايشان را جبران نمايم. بالاخره زمينهء اين كار فراهم شد.
روزى بعد از درس، استاد به حقير فرمودند كه از سال هاى گذشته در فواصل زمانى مختلف، مقالاتى در بعضى از موضوعات فقه مقارن و غير آن به رشتهء تحرير در آورده اند كه به دليل اشتغالات گوناگون، امكان تنظيم آنها برايشان فراهم نيست.
حضرت استاد به اينجانب پيشنهاد فرمودند كه آنها را آماده ء چاپ كنم. من كه منتظر اين فرصت بودم، با كمال ميل اين پيشنهاد را پذيرفتم و از چند روز مانده به ماه محرم پى گير كار شدم.
تا امروز كه حدود 6 ماه از آن تاريخ مى گذرد، در سفر وحضر، همه جا، كما بيش مشغول اين كار بودم. در سفر تبليغى به قزوين و بعد از آن در شهر مقدس قم بسيار اتفاق مى افتاد كه تا سحرگاهان سر و كارم با اين كتاب بود. در اين مدت، در ايامى كه در قم بودم، از كتاب هاى بخش محققين كتابخانه آيت الله العظمى مرعشى نجفى (رحمهم الله) و كتابخانهء تخصصى فقه و اصول آيت الله العظمى سيستانى و نرم افزارهاى رايانه‌اى موجود استفاده مى كردم. در مشهد مقدس نيز از كتابخانهء آستان قدس رضوى - سلام الله على مشرفها - و كتابخانهء مسجد گوهرشاد بهره‌مند مى شدم. و لله الحمد على ذلك كله.
اين نوشته ها در مجموع پنج رساله بود كه بعدا رساله اى با عنوان " سجده در سنت پيامبر و صحابه " نيز تحرير گرديد و به آنها افزوده شد. در همهء اين نوشته ها صرف نظر از
شيوه ء زيباى طرح بحث، ورود و خروج هاى فنى، قوت تحليل، استدلال و نتيجه گيرى و ديگر مزايا، آنچه كه بيش از همه جلب توجه مى كند، روش استدلال واستفاده از روايات اهل تسنن است. مطلب ديگرى كه در اين زمينه بايد بيفزايم آن است كه خوشبختانه، استاد از مورد اعتمادترين كتب اهل تسنن و در ميان آنها از قوى ترين روايات از جهت متن و سند استفاده كرده اند.
البته مخاطب اصلى اين نوشته ها، برادران اهل تسنن هستند، ولى مطالعهء آن براى روشن شدن دلايل و ريشه هاى نظرگاه هاى شيعه در مسائل مذكور براى همگان مفيد است. خصوصا اينكه بحمدالله از قلمى شيوا و روان برخوردار است.
اما گزارشى از نوشته هاى اوليه:
رسالهء اول با عنوان " مقدمه اى بر شناخت امامان در پرتو روايات " است كه درباره ء امامت ائمه دوازده گانه - عليهم السلام - مى باشد. متنى كه از اين نوشته در اختيارم گذاشته شد، كتابچه‌اى بود كه چاپ دوم آن در سال 1359 انجام گرفته بود. با وجود سبك قويم مباحث، حسن تبويب و مطالب عالى كه در آن مختصر وجود داشت، متأسفانه اشكالاتى در چاپ آن ديده مى شد. به طور مثال، حروفچينى آن با استفاده از ماشين هاى قديمى بود، و خالى بودن عبارات از اعراب و پاورقى هاى لازم، از جذابيت آن مىكاست.
چندى پيش در سفر زيارتى مشهد مقدس اين كتاب را در كتابخانهء تخصصى مسجد گوهرشاد ديدم و همان جا به مسؤول آن قسمت مژده دادم كه ان شاءالله در آينده ء نزديك، چاپ جديد آن را در اختيارشان قرار خواهم داد.
از مهمترين مزاياى چاپ اخير اين رساله، اين موارد را بايد برشمرد: روايات افزوده شده، توضيح بعضى از روايات داراى ابهام وغموض، كيفيت دلالت روايت " الائمة اثنى عشر " بر مذهب اثنى عشرى، و در برخى از موارد، ذكر نكات ارزنده اى كه اينجانب تا كنون در جاى ديگر آنها را نيافته ام. به عنوان مثال، در پاورقى هاى صفحهء 44 تا صفحهء 45 روايت " الخلافة بعدى ثلاثون سنة " و همچنين در پاورقى هاى صفحهء 69 تا صفحهء 71 بعضى از روايات شاذه اهل تسنن پيرامون مهدويت مورد بررسى قرار گرفته است.
رسالهء دوم با عنوان " اجتهاد و تقليد " بود كه يك بحث كلامى - فقهى است. حقير
كتاب هاى متعددى در اين زمينه مطالعه كرده ام كه هر يك به نوبهء خود از مزايايى برخوردار بودند، ولى انصافا هيچ يك به پاى اين رساله نمى رسند. استاد در اين رساله با پرهيز از ورود در مباحث كم فايده يا تكرارى، با استفاده از شيوه ء مقايسه اى و طرح جامع مباحث، با وجود رعايت اختصار، با روشى عالمانه مسألهء اجتهاد و تقليد را مورد بررسى قرار داده اند. اين رساله قبلا در سال 1372 با ماشين حروف زنى دستى، تايپ شده و در اختيار كنفرانس وحدت اسلامى در شهر زاهدان قرار گرفته بود.
رسالهء سوم، چهارم و پنجم در موضوع فقه مقارن است كه اين رساله ها نيز جهت ارائه در همان كنفرانس در سال هاى بعد نگاشته شده است. عناوين اين رساله ها به ترتيب عبارتند از: " سنت و بدعت در اذان "، " وضو در كتاب و سنت " و " جمع بين صلاتين ". در ميان سه رسالهء اخير، دو مقالهء " وضو " و " جمع بين صلاتين " قبلا در برنامهء نرم افزارى معجم فقهى - نسخهء سوم - مؤسسهء آية الله العظمى گلپايگانى (رحمهم الله) گنجانيده شده و به صورت لوح فشرده (CD) توزيع شده بود و اكنون در بانك هاى اطلاعاتى موجود است.
توضيحى كه درباره ء اين سه رساله و رسالهء بعدى بايد بدهم، اين است كه با وجود تخصصى بودن مباحث آنها، بحمدالله طورى تنظيم شده است كه با اندكى تأمل و دقت، براى بسيارى از افراد، خصوصا دانشجويان عزيز و نسل جوان و پرسشگر قابل استفاده است.
آخرين رساله، بعد از تنظيم مجموعهء مقالات پنجگانهء قبلى، توسط استاد نگارش يافت و براى ويراستارى به حقير واگذار گرديد.
اما كارهايى كه انجام گرفت، عبارتند از:
1 - اعراب گذارى آيات، اسامى اشخاص، متن روايات و كليهء عبارات عربى اين رساله ها.
2 - ترجمهء تمامى روايات و عبارات عربى، غير از روايات رسالهء نخست كه ترجمهء آن قبلا توسط خود استاد صورت گرفته بود و من فقط روايات افزوده شده را ترجمه كردم.
3 - ويراستارى علائم، ويراستارى دستورى و گاهى هم ويراستارى محتوايى هر
شش رساله. (1) 4 - تحقيق آيات و روايات و اغلب مطالب نقل شده از كتب ديگر، و در پاره اى از موارد افزودن آدرس هاى جديد به آن ها.
5 - درج پاورقى هاى لازم براى فهم بهتر محتوا و كاستن از سنگينى مطالب متن.
اين گونه موارد در پاورقى با كلمهء (ويراستار) مشخص شده است.
به هر حال، مباحث اين كتاب در چارچوب يك گفتمان صميمانه علمى است و به انگيزه ء روشنگرى و ارائه حقيقت طرح شده است.
بنابراين، هدف ما اين است: " گفتگوى علمى، وحدت عملى ".
اميد است به لطف حق، كمكى مخلصانه براى شناخت اسلام عزيز و دين خداى متعال باشد، و استاد بزرگوار، اين حقير، خوانندگان و همهء ساعيان در راستاى اين هدف مأجور باشند.
در روزهاى پايانى تنظيم اين اثر، به ذهنم خطور كرد كه اين كتاب به پيشگاه بانوى با عظمت اسلام، حضرت صديقهء طاهره، فاطمهء زهرا - سلام الله عليها - اهدا شود تا پيش فرستاده اى گردد براى روزى كه " تود الخلائق أنهم كانوا فاطميين "، (2) مردم آرزو مى كنند به گونه اى منسوب به حضرت فاطمه باشند.
اللهم تقبل منا انك انت السميع العليم حميد رضا ترابى
پيامبر اكرم (صلى الله عليه وآله و سلم):
براى اين امت دوازده خليفه (امام) است.
صحيح البخارى، ج 4، ص 168، مسند احمد، ج 5، ص 106 و غيره مقدمه اى بر:
شناخت امامان در پرتو روايات
شناخت امامان در پرتو روايات
مقدمه امامت و خلافت از مسائل بزرگى است كه هر مسلمانى بايد آن را به روشنى بداند و وظيفهء خود را در برابر آن تشخيص دهد. امامت موضوعى است كه در آيات قرآن كريم بدان عنايت ويژه شده و در كلام پيامبر عزيز اسلام (صلى الله عليه وآله) بارها و بارها از آن سخن به ميان آمده و در زمان هاى متفاوت و مكان هاى مختلف، به شكل هاى گوناگون مطرح گشته است.
اهميت امامت تا بدان پايه است كه بر اساس روايات مورد اتفاق اهل تشيع و اهل تسنن - كه به زودى شمارى از آن ها خواهد آمد - پيامبر گرامى اسلام (صلى الله عليه وآله) در يك هشدار بزرگ فرمود: " كسى كه بدون شناخت امام زمان خود بميرد، به مرگ جاهليت مرده است " و در نتيجه در كنار بىدينان و مشركان برانگيخته خواهد شد.
به علاوه، اجتماع مسلمانان، بعد از فاجعهء رحلت رسول اكرم (صلى الله عليه وآله) به طور طبيعى با مسأله امامت مواجه مى شد، زيرا سؤال اين بود كه امور مسلمين چگونه بايد اداره شود و خلاصه چه كسى جانشين آن حضرت
است؟ بنابراين، حق جويى و حق يا بى پيراسته از تعصب هاى جاهلى در مسألهء امامت، يك ضرورت گريز ناپذير براى مسلمانان است.
بحث درباره ء امامت به سه روش اساسى مطرح مى شود كه هر كدام داراى ويژگى هاى خود است. اين سه روش عبارتند از:
1 - روش عقلى: در اين روش مثلا با قاعده ء لطف و درك عقلى، لزوم امامت و عصمت امام به اثبات مى رسد و سپس به كمك اين قاعده و نتايج آن فروع مسألهء امامت بيان مى شود.
2 - روش اعجاز: در روش اعجاز، اشخاص از راه ديدن و يا خبردار شدن از معجزاتى كه از ائمه (عليهم السلام) صادر شده، به طور يقين، صدق ادعاى ائمه را مى يابند.
3 - روش نص: در اين روش، امامت امامان (عليهم السلام) از راه معرفى و تصريحات پيامبر (صلى الله عليه وآله) و يا معرفى و تصريح هر امامى نسبت به امام و يا ائمه بعد از خود روشن مى شود.
در ميان كتاب هاى بسيارى كه درباره ء امامت به فارسى نوشته شده، خلافت حضرت على (عليه السلام) بعد از رسول اكرم (صلى الله عليه وآله) به هر سه روش مذكور بيان شده است. اما امامت ساير امامان (عليهم السلام) بيشتر با روش اول (روش عقلى) و دوم (روش اعجاز) اثبات گرديده است. گرچه كتاب هاى ارزنده اى همچون " اثبات الهداة " كه روش سوم را نيز به عالى ترين وجه در بر دارد، به فارسى ترجمه شده، ولى مطالعه و بهره‌ورى از كتاب هايى از اين دست، غالبا از حوصلهء عموم خارج است. هدف از اين نوشتهء كوتاه، اثبات امامت امامان (عليهم السلام) با روش سوم (روش نص و عمدتا با استناد به نصوصى كه اهل تسنن نقل كرده اند) است و طورى تنظيم شده كه بتواند مورد استفاده ء افراد بيشترى قرار گيرد.
آغاز كلام اينجاست كه آيا اساسا بعد از پيامبر (صلى الله عليه وآله)، امامت و خلافتى هست يا نه؟ تلاش براى يافتن پاسخ اين پرسش، آغاز تحقيق ماست. در اين باره، با ارائه روايات متعدد، ثبوت اين اصل واضح مى شود و در مى يابيم كه بعد از رسول اكرم (صلى الله عليه وآله) امامت هست و همچنين اين امامت در طول زمان امتداد دارد و هرگاه ستاره اى فروزان از اين سلسله غروب كند، ستاره اى ديگر پرتو افشان مى شود و هرگز زمين خالى از حجت نخواهد شد.
سپس در ادامه اين تحقيق، به مشخصات ائمه (عليهم السلام) مىرسيم تا امام و ائمه خود را بيابيم.
بنابراين، در اين مختصر ابتدا امامت را در دايره ء وسيعى اثبات مى كنيم و سپس اين دايره كوچك و كوچك تر مى گردد تا آن كه به ائمهء اثناعشر (عليهم السلام) منحصر مى شود. با اين مقدمه، سير مباحث به صورت زير خواهد بود:
- معناى امامت و خلافت.
- استمرار امامت و لزوم شناخت امام.
- تعداد امامان و اين كه آن ها دوازده نفرند و همه از قريشند.
- اهل بيت عليهم السلام و امامت.
- مقصود از اهل بيت عليهم السلام.
- امامت اهل بيت عليهم السلام.
- استمرار وجود اشخاصى از اهل بيت تا روز قيامت.
- اين كه امامان از اهل بيت پيامبر (صلى الله عليه وآله) هستند.
- نام و اشخاص امامان (عليهم السلام).
قبل از رسيدن به مرحلهء اخير و يافتن نام و اشخاص امامان در احاديث، از رواياتى كه در كتب اهل تسنن آمده، استفاده شده است. و
معمولا سعى بر آن بود كه در هر فصلى، تصريح دانشمندان اهل تسنن نسبت به صحت حداقل بعضى از روايات آن فصل ذكر شود.
اين امر موجب مى شود خوانندگان اهل تسنن بدانند كه حتى در معتبرترين كتاب هاى خودشان، روايات متواتر و صحيحى وجود دارد كه امامت امامان دوازده گانه را به روشنى اثبات مى كند وعلى رغم همهء فشارهاى سياسى، فرهنگى، مالى و بدنى براى خاموش نمودن نور اهل بيت (عليهم السلام) و زدودن چنين رواياتى از قاموس احاديث نبوى (صلى الله عليه وآله) و منزوى كردن راويان چنين احاديثى، باز نور حقيقت از جاى جاى متقن ترين مجموعه هاى حديثى اهل تسنن پرتو افشان است، و هر كس را كه از چشمى بينا و دلى آگاه و وجدانى با انصاف و بيدار برخوردار است، از جام حقيقت سيراب خواهد كرد. همچنين براى خوانندگان اهل تشيع موجب افزايش ايمان و رسوخ بيشتر عقيده در ژرفاى دل هاى آنان مى شود، چون مى بينند كه حتى از كتاب هاى كسانى كه به امامت ائمهء اهل بيت (عليهم السلام) معتقد نيستند، امامت آن بزرگواران را مى توان اثبات كرد.
اما در مرحلهء اخير، گر چه از طريق اهل تسنن نيز نص بر اشخاص ائمه نقل شده است، و در كتاب هاى مفصل آمده است - و ما هم نمونه اى از آن ها را خواهيم آورد - ولى براى اتقان بيشتر، تعداد كمى از روايات شيعه را نيز - كه اندكى از بسيار و قطره اى از درياست - آورده ايم.
گفتنى است براى بررسى اسناد اين گونه روايات و گزينش احاديثى كه اعتبار بالاترى دارند، بايد بيشتر به سراغ رواياتى رفت كه راويان آن ها در سلسلهء اسناد روايات فقهى نيز قرار گرفته اند، زيرا به نظر مى رسد كه دانشمندان علم رجال به چنين رواياتى اهتمام افزون ترى داشته اند و لذا با سهولت بيشترى مى توان چنين راويانى را شناخت. البته باتوجه به كثرت
روايات در موضوع مورد بحث، ووجود قرائن فراوانى كه موجب يقين مى شود، اساسا نياز چندانى به بررسى سندى نيست.
به هر حال، در تنظيم اين رساله، حدود پنجاه كتاب از اهل تشيع و تسنن مورد استفاده قرار گرفته است كه مهمترين آن ها بدين قرار است:
اثبات الهداة، غاية المرام، منتخب الاثر، أمان الامه، جامع الرواة، تنقيح المقال از اهل تشيع، و صحيح البخارى، صحيح مسلم، مستدرك آن ها، سنن الترمذى، سنن النسائى، سنن ابى داود، سنن ابن ماجه، مسند احمد، المعجم الكبير، الصواعق المحرقه، كنز العمال، لسان الميزان و تهذيب التهذيب از اهل تسنن.
امامت و خلافت چيست؟
امامت و خلافت چيست؟
" راغب " - لغت شناس معروف - در كتاب " مفردات " مى گويد:
ألامام، ألمؤتم به، إنسان كان يقتدى بقوله أو فعله، أو كتاب أو غير ذلك، امام آن است كه مورد متابعت قرار گيرد، خواه انسانى باشد كه از گفتار و رفتارش پيروى مى شود، يا كتاب يا غير آن.
همچنين وى در مورد " خلافت " مى گويد:
ألخلافة، ألنيابة عن الغير...، خلافت، جانشينى براى ديگرى است.
به نظر مى رسد واژه " امامت " و " خلافت " در متون دينى نيز به همان معناى لغوى به كار رفته است. البته با توجه به اين كه حوزه ء امامت و خلافت چه چيز باشد، دايره ء اين دو مفهوم وسيع يا محدود مى شود.
بنابراين، اگر امامت در مورد " امت " يا " ناس " و مانند آن به كار رود (يا
به طور مطلق استعمال شود) مقصود رهبرى همه جانبه و فراگير است كه مرتبه اى بس و الا را مى طلبد و ما اكنون در صدد بيان جامع ويژگى ها و مراتب عظمت اين مقام نيستيم.
همچنين اين كه نسبت مفهوم امامت و خلافت چيست؟ سخن جداگانه اى است كه به جاى خود موكول مى شود، لكن آنچه در بحث كنونى مهم است، اين است كه بدانيم اولا، امامت و خلافت به معناى جانشينى پيامبر اسلام (صلى الله عليه وآله) بعد از رحلت آن بزرگوار، در امور دين و اداره ء اجتماع مى باشد. ثانيا، امامت و خلافت از نظر واقع و مصداق خارجى تفكيك ناپذيرند.
به عبارت ديگر، همان كسى كه داراى منصب امامت است، بايد خليفه و جانشين پيامبر (صلى الله عليه وآله) نيز باشد، يعنى نمى توان يك نفر را فقط امام و ديگرى را فقط خليفه دانست.
" تفتازانى " - دانشمند معروف اهل تسنن - در كتاب " مقاصد " در تعريف امامت مى گويد:
هى رياسة عامة في امر الدين والدنيا خلافة عن النبى صلى الله عليه و سلم، (1) امامت، رياست عامه در امر دين و دنيا به عنوان جانشينى و " خلافت " از پيامبر صلى الله عليه و سلم است.
" قوشجى " - متكلم بزرگ ديگر اهل تسنن - نيز همين تعريف را ارائه مى كند. (2) دانشمندان ديگر اهل تسنن نيز غالبا همين عبارت يا قريب به آن
را در تعريف امامت آورده اند. (1) همچنين آن طور كه نقل كرده اند، " ابوبكر " در رد نامزد انصار براى خلافت، به روايت " الائمة من قريش " (2) استدلال كرد. بنابراين، او نيز بين خلافت و امامت فرقى نگذاشت. (3) نتيجه اى كه از اين بحث كوتاه به دست مى آيد، آن است كه در رواياتى كه نقل مى شود، همه جا منظور از امامت، خلافت نيز هست.
استمرار امامت و لزوم شناخت امام شكى نيست كه اسلام دين جاودانه ومستمر تا دامنهء قيامت است و هرگز وابسته به شخص پيامبر عزيز اسلام (صلى الله عليه وآله) نيست. قرآن كريم مى فرمايد:
* (و ما محمد الا رسول قد خلت من قبله الرسل أفإن مات أو قتل انقلبتم على اعقابكم) *، (1) و محمد (صلى الله عليه وآله) نيست مگر فرستاده (از جانب پروردگار) كه قبل از او فرستادگانى رفته اند. پس اگر بميرد يا كشته شود، به عقب (جاهليت) باز مى گرديد؟
بنابراين، استمرار دين و شريعت اسلام در بستر زمان يك اصل مسلم و قطعى است. از طرف ديگر، بدون ترديد پاسدارى از دين و اجراى احكام شريعت و همچنين حراست از كيان مسلمانان و سرزمين هاى اسلامى نياز به
رهبرى و فرماندهى دارد و بدون آن انجام شدنى نيست. اين مطلب (ضرورت رهبرى) چيزى است كه مورد اتفاق همهء فرقه ها و مذاهب اسلامى است و جز گروهى اندك - كه قابل توجه نيستند - كسى در اين مسأله تشكيك نكرده است. قاضى " عضدالدين ايجى " در " مواقف " مى گويد:
إنه تواتر إجماع المسلمين في الصدر الاول بعد وفاة النبى صلى عليه و سلم على امتناع خلو الوقت عن امام، به طور متواتر، اجماع مسلمين - در صدر اول بعد از رحلت پيامبر صلى الله عليه و سلم - رسيده است بر اين كه: محال است زمان خالى از امام باشد. (1) اما از آنجا كه روش اين رساله بيشتر بر نقل است و سعى مى شود مباحث در پرتو روايات پيگيرى شود، تعدادى از روايات را كه اهل تسنن در اين باره از رسول اكرم (صلى الله عليه وآله) نقل كرده اند، بيان مى كنيم.
روايات را در اينجا مى توان به دو بخش تقسيم كرد:
1 - روايات بسيارى كه در آن ها لفظ " امام "، " خليفه " و نظايرش (به شكل هاى گوناگون) به كار رفته است. از اين گونه روايات استفاده مى شود كه اجمالا امامت و خلافتى بعد از پيامبر (صلى الله عليه وآله) وجود دارد، نظير " الائمة اثنا عشر " (2)، زيرا تا امامتى نباشد، نمى توان گفت امامان دوازده نفر هستند. چندين روايت از اين قسم ذكر خواهد شد.
2 - رواياتى كه از آن ها استفاده مى شود در هر زمانى امامى هست و برخى از اين روايات بيان مى كند كه بايد آن امام را شناخت و فرمانبر او
بود و اگر فردى بدون شناخت و اطاعت امام زمان خود بميرد به جاهليت مرده است، يعنى در حقيقت مرگ او مرگ مشركان است.
مسند احمد، ج 3، ص 446 عن عبد الله بن عامر يعنى بن ربيعة عن ابيه، قال: قال:
رسول الله صلى الله عليه و سلم: من مات وليست عليه طاعة مات ميتة جاهلية، (1) كسى كه بميرد بدون آن كه بر او طاعتى باشد (يعنى فرمانبر امامى نباشد)، مردن او مردن جاهليت و كفر است.
صحيح مسلم، ج 12، ص 240 (با شرح نووى) عن ابن عمر، قال: سمعت رسول الله صلى الله ‌عليه و سلم يقول:... و من مات وليس في عنقه بيعة مات ميتة جاهلية، (2) كسى كه بميرد و در گردن او بيعتى نباشد (با امامى بيعت نكرده باشد)، مردنش مردن جاهليت است.
المعجم الكبير، ج 10، ص 289 عن ابن عباس، قال: قال رسول الله صلى الله عليه و سلم: من مات وليس عليه إمام فميتته ميتة جاهلية، (3) كسى كه بميرد و بر او امامى نباشد، به جاهليت مرده است.
صحيح مسلم، ج 12، ص 201 (با شرح نووى) قال عبد الله بن عمر: قال رسول الله صلى الله عليه و سلم: لا يزال هذا الامر في قريش ما بقى من الناس إثنان، (1) مادام كه از مردم دو نفر باقى باشند، اين امر (خلافت) در قريش خواهد بود.
چنان كه ملاحظه مى كنيد، لازمهء اين معنا، استمرار خلافت است.
مسند احمد، ج 4، ص 96 عن معاوية (بن ابى سفيان) قال: قال رسول الله صلى الله عليه و سلم: من مات به غير إمام مات ميتة جاهلية، (2) كسى كه بدون امام بميرد، به جاهليت مرده است.
اين روايت را نيز " حافظ ابى بكر عمر بن ابى عاصم الشيبانى " متوفاى سال 287 با اختلاف اندكى كه تغيير در معنا ايجاد نمى كند، در " كتاب السنة " نقل مى كند (3) و محقق كتاب درباره ء روايت مى گويد: " سند آن نيكوست ". چنان كه در مسانيد و مجامع حديثى ديگر نيز اين حديث آمده است.
مستدرك حاكم، ج 1، ص 77 عن ابن عمر: ان رسول الله صلى الله ‌عليه واله و سلم قال: من مات وليس عليه إمام جماعة فإن موتته موتة جاهلية، رسول خدا صلى الله عليه وآله و سلم فرمود: كسى كه بميرد و بر او امام جمع نباشد، مردنش مردن جاهليت است.
" حاكم "، اين حديث را صحيح دانسته است.
المعجم الكبير، ج 12، ص 336 عن ابن عمر:... و من مات من غير إمام جماعة مات ميتة جاهلية، كسى كه بدون امام جمع بميرد، به جاهليت مرده است.
در دو روايت اخير، " امام جمع " يعنى امامى كه براى اجتماع مسلمين است، و روشن است كه مقصود حضرت از اين تعبير، امام به حق است، زيرا قطعا پيامبر (صلى الله عليه وآله)، امام باطلى را كه به ناحق اين منصب را اشغال كرده، اراده نفرموده است. در " عون المعبود " در شرح " صحيح ابى داود " در توضيح روايتى كه در آينده درباره ء خلافت خواهد آمد، از قول " شهاب الدين التور بشتى حنفى " (1) آورده است:
السبيل في هذا الحديث و ما يتعقبه في هذا المعنى ان يحمل على المقسطين منهم، فانهم هم المستحقون لاسم الخليفة على الحقيقة، (2)
معناى صحيح اين حديث و آنچه كه نظير اين هست، آن است كه حمل شود بر عدالت پيشگان از آن ها، زيرا فقط آن ها هستند كه به حقيقت شايستهء اسم خليفه مى باشند.
چنان كه شمارى از روايات آينده كه مى گويد: " مردم را گريزى از حكومت نيست، چه حكومت خوب و چه حكومت بد " نمى خواهد به حكومت فاسقان و ظالمان مشروعيت ببخشد و بگويد خداوند متعال و پيامبرش (صلى الله عليه وآله) راضى به حكومت چنين افرادى هستند، بلكه در صدد بيان اين مطلب است كه استمرار زندگى انسان ها بدون رهبرى و فرماندهى ممكن نيست، به طورى كه حتى شرايط سخت اجتماعى ناشى از يك حكومت ستم پيشه، بهتر از شرايط غير قابل تحمل آشفتگى و هرج و مرج اجتماعى است. پس اين روايات به هيچ وجه حكومت ستم و فساد را تجويز نمى كند. بدين جهت، چنان كه دانشمندان بزرگ اهل تسنن نيز تصريح كرده اند، امام و خليفه بايد عادل باشد. (1) المعجم الكبير، ج 10، ص 132، ش 10210 عن عبد الله بن مسعود في طى كلام له: إنى سمعت رسول الله صلى الله ‌عليه و سلم، يقول: لا بد للناس من امارة (2) برة أو فاجرة، مردم ناچارند از امارت و حكومت، خوب يا بد.
السنن الكبرى، ج 8، ص 184 عن عاصم بن ضمرة، قال: سمع على رضى الله عنه قوما يقولون: لا حكم الا لله، قال: نعم! لا حكم الا لله (1) و لكن لابد للناس من امير بر او فاجر، يعمل فيه المؤمن ويستمتع فيه الكافر ويبلغ الله فيه الاجل، (2) على - خدايش از او خشنود باد - شنيد كه گروهى مى گفتند: حكم جز براى خدا نيست. گفت: بله! حكم جز براى خدا نيست، ولى براى مردم گريزى نيست از فرمانروا، خوب يا بد، تا در سايهء حكومت مؤمن به عمل خويش پردازد و كافر بهره‌مند گردد و خداوند مدت را به پايان مى برد.
الدر المنثور، ج 4، ص 194 اخرج ابن مردويه عن على رضى الله عنه، قال: قال رسول الله صلى الله عليه و سلم: * (يوم ندعوا كل اناس بامامهم) * (3) قال يدعى كل قوم به امام زمانهم و كتاب ربهم و سنة نبيهم، " ابن مردويه " از على - رضى الله عنه - نقل كرده كه پيامبر صلى الله عليه و سلم در تفسير آيهء شريفه كه مى فرمايد: " روزى كه بخوانيم همه
مردم را با امامشان "، فرمود: هر گروهى با امام زمانش و كتاب پروردگارش و سنت پيغمبرش خوانده مى شود.
اين حديث را " قرطبى " نيز در تفسيرش از حضرت رسول اكرم (صلى الله عليه وآله) آورده است. (1) چنان كه در ذيل آيهء شريفه حديث ديگرى از على (عليه السلام) نقل كرده و مى گويد:
وقال على رضى الله عنه: به امام عصرهم، (2) مقصود از " بامامهم " در آيهء شريفه، امام زمان آن هاست.
المصنف، ج 8، ص 614، ش 146 عن على:... وان الناس لايصلحهم الا امام بر او فاجر، (3) از على (عليه السلام) نقل شده است: به راستى كه مردم را به صلاح نمى آورد، مگر امام و پيشوا، خوب يا بد.
كنز العمال، ج 5، ص 779، ش 14366 عن على، قال: ان معاوية سيظهر عليكم، قالوا: فلم نقاتل اذا؟
قال: لابد للناس من امير بر او فاجر، (4) از على عليه السلام روايت شده كه گفت: به راستى كه معاويه بر شما چيره خواهد شد. گفتند: پس براى چه مىجنگيم؟ گفت: چاره اى نيست براى مردم از فرمانروا، خوب يا بد.
المصنف، ج 8، ص 741، ش 51 عن ابى البخترى، قال: دخل رجل المسجد، فقال: لا حكم الا لله، ثم قال آخر: لا حكم، فقال على: لا حكم الا لله * (ان وعد الله حق ولايستخفنك الذين لايوقنون) * (1) فما تدرون ما يقول هؤلاء! يقولون لا امارة، ايها الناس! لايصلحكم (2) الا امير بر او فاجر، قالوا: هذا البر فقد عرفناه، فما بال الفاجر؟ فقال:
يملى للفاجر ويبلغ الله الاجل وتأمن سبلكم وتقوم اسواقكم ويجبى فيئكم ويجاهد عدوكم ويؤخذ للضعيف من الشديد منكم، (3) مردى وارد مسجد شد و گفت: حكم جز براى خدا نيست. ديگرى وارد شد و همين كلمه را گفت. على (عليه السلام) فرمود: حكم جز براى خدا نيست.
سپس اين آيه را تلاوت فرمودند: " وعده ء خدا راست است، پس تو را خشمگين نسازند كسانى كه يقين ندارند ". چه مى دانيد كه آن ها چه مى گويند! آن ها مى گويند حكومت و فرمانروايى نيست. اى مردم! شما را به صلاح نمى آورد، مگر فرمانروا، خوب باشد يا بد. اصحاب گفتند:
فايده ء فرمانرواى خوب را دانستيم، ولى فرمانرواى فاجر چه فايده اى دارد؟ گفت: مهلت داده مى شود براى بدان و خداوند مدت را به پايان مى برد و راههاى شما امن مى شود و بازارها بر پا خواهد بود و حقوق جمع آورى مى شود و با دشمنتان مقابله مى شود و حق ناتوان از ظالم گرفته مى شود.
امامان دوازده نفر و از قريشند امامان دوازده نفر و همه از قريش هستند اكنون پس از اثبات امامت و اين كه در هر زمانى امامى هست، به دستهء ديگرى از روايات مى پردازيم كه مى گويد: " امامان دوازده نفرند و همه از قريش مى باشند ".
" ابن حجر " در كتاب " صواعق " - كه آن را براى اثبات خلافت خلفا ورد شيعه نوشته است - بعد از ذكر حديثى در اين باره مى گويد:
هذا الحديث مجمع على صحته، (1) تمام علماى اهل تسنن صحيح بودن اين روايت را قبول دارند.
صرف نظر از ساير رواياتى كه مسأله خلافت و امامت را بيان مى كند، همين دسته از احاديث مى تواند به تنهايى دلالت بر بطلان تمام مذاهب، غير از مذهب شيعهء اثنا عشرى نمايد، بلكه مى تواند به نوعى دلالت بر صحت و حقانيت مذهب شيعهء اثنا عشرى كند، زيرا در بين مذاهب اسلامى هيچ يك از آن ها منحصرا به دوازده امام اعتقاد ندارند.
به ويژه با توجه به رواياتى كه تصريح مى كرد در هر زمانى امامى هست، زيرا هيچ گروه و فرقه اى، به دوازده امام كه در طول همهء زمانها باشند، به گونه اى كه هيچ زمانى از يكى از اين امامان دوازده گانه خالى نباشد، معتقد نيست.
در واقع، اين افتخار فقط متعلق به شيعهء اثنا عشرى است كه معتقد به دوازده امام هستند كه اول آنان حضرت على (عليه السلام) و آخر آنان حضرت مهدى (عليه السلام) است كه همچنان حى و زنده، در پس پرده غيبت به سر مى برد و امام بر حق و برگزيده ء خداوند است.
بنابراين، روايات قطعى و متواتر " الائمة اثنا عشر " به ويژه با ضميمهء روايات دال بر استمرار امامت در طول همهء زمان ها، دليل كافى بر بطلان همهء مذاهب غير از شيعهء اثنا عشرى است. چنان كه اين دو دسته از روايات دلالت بر حقانيت شيعهء اثنا عشرى نيز مى كند، زيرا فرض آن است كه اگر كسى تحقيق بكند، مى تواند در مسألهء امامت به حق برسد، زيرا بر اساس روايات، مردن با ايمان به اسلام وابسته به شناخت امام زمان خود است و شكى نيست كه مى توان با ايمان به اسلام، از اين جهان رفت (1). پس
شناخت امام زمان از اين امامان دوازده گانه ممكن است، و اگر نه فرد نمى تواند با ايمان و اسلام بميرد.
و از آنجا كه هيچ مذهبى غير از مذهب شيعهء اثنا عشرى وجود ندارد كه امام زمان را از امامان دوازده گانه معرفى كند، پس معلوم مى شود كه فقط اعتقاد به اين مذهب است كه مساوى با ايمان به حق و اسلام است و موجب رستگارى و نجات مى باشد.
به همين دليل است كه دانشمندان اهل تسنن، در تفسير و توجيه روايات " الائمة اثنا عشر " دچار اشكال و سردرگمى كم نظيرى شده اند و نتوانسته اند معناى درستى براى اين دسته از روايات پيدا كنند، تا آنجا كه " ابن حجر " در " فتح البارى " (1) از " مهلب " نقل مى كند كه:
لم ألق أحدا يقطع في هذا الحديث يعنى بشئ معين، هيچ كس را نديدم كه در مورد اين حديث، قطع به معناى مشخصى داشته باشد.
و نيز چيزى شبيه به اين را از " ابن جوزى " در " كشف المشكل " نقل مى كند. و خلاصه يكى ديگرى را نقض كرده و نسبت به جهالت مى دهد و سومى هر دو را بر خطا مى بيند و چهارمى....
جالب توجه است كه اين روايات در كتاب هايى كه قبل از تكميل عدد ائمه تأليف شده نيز آمده است، و اين خود علاوه بر آن كه بر امامت ائمه دلالت مى كند، معجزه ء بارزى از رسول اكرم (صلى الله عليه وآله) نيز به شمار مى رود. اينك تعدادى از اين روايات را ذكر مى كنيم:
صحيح البخارى، ج 4، ص 168 عن عبد الملك، قال: سمعت جابر بن سمرة، قال: سمعت النبى صلى الله ‌عليه و سلم يقول: يكون اثنا عشر أميرا فقال كلمة لم أسمعها، فقال أبى: أنه قال: كلهم من قريش، (1) " جابر " مى گويد: شنيدم پيامبر صلى الله عليه و سلم فرمود: دوازده امير و خليفه خواهد بود. سپس كلامى را اضافه فرمود كه نشنيدم.
پدرم گفت: حضرت فرمود: همه آن ها از قريشند.
صحيح مسلم، ج 6، ص 3 عن جابر بن سمرة، قال: دخلت مع أبى على النبى صلى الله عليه و سلم فسمعته يقول: إن هذا الأمر لا ينقضى حتى يمضى فيهم اثنا عشر خليفة، قال: ثم تكلم بكلام خفى على، فقلت لابى: ما قال؟ قال: كلهم من قريش، (1) " جابر " مى گويد: با پدرم بر پيامبر وارد شديم. از پيامبر صلى الله عليه و سلم شنيديم كه مى فرمود: اين امر (خلافت) پايان نمى گيرد تا دوازده خليفه بيايند. سپس كلامى اضافه كرد كه نفهميدم. از پدرم سؤال كردم كه پيامبر صلى الله ‌عليه و سلم چه فرمود؟ گفت: همه از قريشند.
صحيح مسلم، ج 6، ص 4 (با شرح نووى) عن جابر، أنه قال: سمعت رسول الله صلى الله ‌عليه و سلم يقول:
لا يزال الدين قائما حتى تقوم الساعة أو يكون عليكم اثنا عشر خليفة كلهم من قريش، (2) دين تا قيامت پايدار است تا اين كه دوازده خليفه كه همه از قريش هستند، بر شما حاكم شوند.
باز همين روايت به لفظ ديگر از " صحيح مسلم " نقل شده است:
صحيح مسلم، ج 6، ص 3 عن جابربن سمرة، يقول: سمعت رسول الله صلى الله عليه و سلم يقول: لايزال الاسلام عزيزا الى اثنا عشر خليفة، ثم قال
كلمة لم أفهمها، فقلت لأبى: ما قال؟ فقال: كلهم من قريش، " جابر " مى گويد: از پيامبر صلى الله ‌عليه و سلم شنيدم كه فرمود: اسلام هميشه عزيز است تا اين كه دوازده خليفه بيايند، سپس چيزى فرمود كه نفهميدم، پس به پدرم گفتم: چه فرمود؟ گفت: همهء آن ها از قريشند.
صحيح الترمذى، ج 2، ص 45 عن جابر بن سمرة، قال: قال رسول الله صلى الله ‌عليه و سلم:
يكون من بعدى اثنا عشر أميرا، ثم تكلم بشئ لم أفهمه، فسألت الذى يلينى فقال: كلهم من قريش، (1) " جابر " مى گويد: رسول الله صلى الله ‌عليه و سلم فرمود: بعد از من دوازده امير و امام هست، سپس كلامى فرمود كه نفهميدم. از كسى كه كنار من بود، سؤال كردم، گفت: همه از قريشند.
" ترمذى " در ذيل اين روايت مىنويسد:
هذا حديث حسن صحيح وقد روى من غير وجه عن جابر، اين حديث، نيكو و صحيحى است و از راه هاى مختلف از " جابر " روايت شده است. (2) مسند احمد، ج 5، ص 106 عن جابر بن سمرة، قال: سمعت النبى صلى الله عليه و سلم
يقول: يكون لهذه الامة اثنا عشر خليفة، (1) براى اين امت دوازده خليفه هست.
بنا به احصاء برخى، " احمد بن حنبل " در مسند، رواياتى را كه بر اين مطلب دلالت مى كند به 34 طريق از جابر نقل كرده است.
صحيح ابى داود، ج 2، ص 309 لايزال هذا الدين عزيزا إلى اثنا عشر خليفة. قال: فكبرالناس وضجوا، ثم قال: كلمة خفية، قلت لأبى: يا أبة ماقال؟ قال:
كلهم من قريش، (2) اين دين هميشه عزيز است تا اين كه دوازده خليفه بيايند. گفت: مردم تكبير گفتند و ضجه زدند (3). سپس كلمه اى با آهستگى فرمود. به پدرم گفتم: پدر جان! چه فرمود؟ گفت: همهء آن ها از قريشند.
" حاكم نيشابورى " اين روايت را با سندى غير از سندهايى كه گذشت نقل مى كند.
مستدرك الصحيحين، ج 3، ص 618 عن عون بن ابى جحيفة عن ابيه، قال: كنت مع عمى عند النبى صلى الله ‌عليه واله و سلم فقال: لا يزال أمر أمتى ماضيا حتى
يمضى اثنا عشر خليفة، ثم قال وخفض بها صوته، فقلت لعمى وكان امامى: ما قال يا عم؟ قال: قال: يا بنى! كلهم من قريش، (1) " عون " از پدرش " ابوجحيفه " نقل مى كند: من و عمويم خدمت پيامبر صلى الله ‌عليه وآله و سلم بوديم. حضرت فرمود: امر امت من گذرا است تا اين كه دوازده خليفه بيابند. آنگاه حضرت صدايش را آهسته كرد. از عمويم كه جلو بود، پرسيدم: چه فرمود؟ جواب داد: اى پسركم!
پيغمبر صلى الله عليه وآله و سلم فرمود همه از قريشند.
" نورالدين هيثمى " در " مجمع الزوائد " بعد از نقل اين حديث چنين مى گويد:
رواه الطبرانى في الاوسط والكبير والبزاز، ورجال الطبرانى رجال الصحيح، (2) اين روايت را " طبرانى " - در المعجم الاوسط والمعجم الكبير - و " بزاز " آورده اند ورجال طبرانى همان رجال صحيح است.
مسند احمد، ج 1، ص 398 عن مسروق، قال: كنا جلوسا عند عبد الله بن مسعود وهو يقرئنا القرآن، فقال له رجل: يا أبا عبد الرحمن! هل سألتم رسول الله كم تملك هذه الامة من خليفة؟ فقال عبد الله بن مسعود: ما سألنى عنها أحد منذ قدمت العراق قبلك، ثم قال:
نعم ولقد سألنا رسول الله صلى اللهعليه وسلم، فقال: إثنا عشر
كعدة نقباء بنى إسرائيل، (1) " مسروق " مى گويد: با " عبد الله بن مسعود " نشسته بوديم و او به ما قرآن مى آموخت كه مردى از او سؤال كرد: آيا از پيامبر صلى الله ‌عليه و سلم پرسيديد چند خليفه بر اين امت حاكم خواهد شد؟
" ابن مسعود " گفت: از آن وقتى كه به عراق آمدم، كسى قبل از تو اين سؤال را از من نكرد. سپس افزود: بله! البته از رسول الله صلى الله ‌عليه و سلم پرسيديم، فرمود: دوازده تا، همچون عدد نقباى بنى اسرائيل.
" ابن حجر " در " فتح البارى " سند احمد را به ابن مسعود، سند نيكويى دانسته است. (2) المعجم الكبير للطبرانى، ج 2، ص 196 عن الشعبى عن جابربن سمرة، قال: كنت مع أبى عندالنبى صلى الله عليه و سلم، فقال: يكون لهذه الامة اثناعشر قيما لايضرهم من خذلهم، وهمس رسول الله صلى الله عليه و سلم بكلمة لم أسمعها، فقلت لابى: الكلمة التى همس بها رسول الله صلى الله عليه و سلم؟ فقال: كلهم من قريش، (3) با پدرم پيش پيامبر صلى الله عليه و سلم بوديم، فرمود: حاكم و خليفهء اين امت دوازده تا هستند. اگر كسى از يارى آنان دست بكشد، ايشان را ضررى نمى زند. (4) و پيامبر به آهستگى چيزى فرمود كه نشنيدم، از پدرم سؤال كردم، گفت: پيامبر فرمود: همه از قريشند.
المعجم الكبير، ج 2، ص 256 عن ابى ميمونة عن جابربن سمرة قال: سمعت رسول الله صلى الله عليه و سلم وهو يخطب على المنبر ويقول: اثناعشر قيما من قريش، لايضرهم عداوة من عاداهم. قال: فالتفت خلفى، فاذا أنا بعمربن الخطاب رضى الله عنه وأبى في اناس فأثبتوا لى الحديث كما سمعت، (1) " جابر " مى گويد: از پيامبر شنيدم كه بر منبر خطبه مى خواند و مى فرمود: دوازده سرپرست از قريش خواهند بود كه دشمنى كسانى كه با آنان عداوت ورزند، به حال آن ها ضررى نمى زند. " جابر " مى گويد:
به پشت سرم توجه كردم ديدم " عمر " و پدرم در بين مردم هستند و حديث را من همانطور كه شنيدم تأييد كردند.
پس همان طور كه در اين روايت نيز تصريح شده است، اين يك واقعيت و حقيقت است كه امام و خليفه بايد اين دوازده نفر باشند، اگر چه از نظر ظاهرى، قدرت خلافت و حكومت در دست آن ها نباشد.
ينابيع المودة، ج 2، ص 315 عن عبد الملك ابن عمير عن جابر بن سمرة رضى الله عنه، قال: كنت مع ابى عند رسول الله صلى الله ‌عليه و سلم، فسمعته يقول: بعدى اثنا عشر خليفة، ثم اخفى صوته، فقلت لابى: ما الذى [قال في] اخفى صوته؟ قال: قال: كلهم من بنى هاشم. و عن سماك ابن حرب مثله،
از " جابر " نقل شده است با پدرم نزد رسول خدا صلى الله ‌عليه و سلم بودم كه شنيدم مى فرمود: بعد از من دوازده خليفه است. سپس صدايش را آهسته كرد. به پدرم گفتم وقتى پيامبر صدايش را آهسته كرد، چه فرمود؟ گفت: فرمود همهء آن ها از بنى هاشم هستند. نظير اين روايت از " سماك بن حرب " نيز روايت شده است.
از اين روايت استفاده مى شود كه علاوه بر آن كه ائمه دوازده گانه از قريشند، از بنى هاشم نيز مى باشند.
آنچه گذشت، تنها معدودى از روايات موجود در كتب اهل تسنن است كه دلالت مى كند بر اين كه امامان دوازده نفرند و همه از قريشند. (1)
اعتراف و انحراف " ابن كثير " در " البداية والنهاية " مى گويد:
وفي التوراة التى بأيدى أهل الكتاب مامعناه: ان الله تعالى بشر ابراهيم باسماعيل وانه ينميه ويكثره ويجعل من ذريته اثناعشر عظيما، در كتاب توارتى كه در دست اهل كتاب هست، مطالبى وجود دارد كه معنايش اين است كه خداى متعال تولد اسماعيل را به ابراهيم بشارت داد و اين كه خداوند او را بزرگ مى كند و فرزندانش را زياد مى كند و از
نسل او دوازده نفر بزرگ قرار مى دهد. (1) سپس " ابن كثير " اضافه مى كند:
قال شيخنا العلامة ابوالعباس ابن تيمية: وهؤلاء، المبشر بهم في حديث جابر بن سمرة وقرر انهم يكونون مفرقين في الامة، ولا تقوم الساعة حتى يوجدوا، وغلط كثير ممن تشرف بالاسلام من اليهود فظنوا انهم الذين تدعوا اليهم الفرقة الرافضة فاتبعوهم، استاد ما علامه " ابن تيميه " مى گويد: اين دوازده نفر همان كسانى هستند كه در حديث " جابر " به آن ها بشارت داده شده است، و مقرر شده است كه آن ها در امت پراكنده اند (يعنى پشت سر هم نيستند) و اين كه قيامت برپا نمى شود، مگر اين كه هر دوازده نفر يافت شوند.
عده ء زيادى از يهوديانى كه به دين اسلام مشرف شده اند، اشتباه كردند و گمان كردند كه آن دوازده نفر همان كسانى هستند كه گروه رافضه (مقصودش شيعيان است) مردم را به سوى آن ها مى خوانند و لذا از شيعيان تبعيت كردند.
ولى در حقيقت " ابن تيميه " به واسطهء انحرافش از اهل بيت (عليهم السلام) و تعصب بى جا بر افكار خود، نتوانسته است اين بشارت بزرگ را از كتب آسمانى سابق و كلام رسول اكرم صلى الله عليه وآله و سلم بفهمد.
راستى! او از كجاى روايت " الأئمة اثنا عشر " استفاده كرده كه آنان متفرقا خواهند بود؟
مگر نه اين است كه " مسلم "، " ابوداود "، " احمد " و " حاكم " به طرق مختلف از " جابربن سمرة " و " ابوجحيفه " اين مضمون را نقل كرده اند كه:
" لايزال الاسلام عزيزا الى اثناعشر خليفه " آيا " لايزال " معناى پيوستگى را نمى رساند؟! آيا مگر روايات متعدد نمى گويد در هر زمانى امامى هست كه هر كس امام زمان خود را نشناسد، به جاهليت مرده است؟ آيا لازمهء اين سخن، استمرار وجود امامان در طول زمان نيست؟ آيا روايات متواتر ثقلين كه مى گويد قرآن و اهل بيت - كه امامان از اهل بيت هستند - تا پهنهء قيامت از هم جدا نمى شوند، دلالت بر استمرار وجود امامان اهل بيت به طور پيوسته ندارد؟
هنگامى كه انسان ها در برابر حق فروتنى نكنند، گرفتار چنين تناقضاتى مى شوند و نمى توانند چنين پيام آشكارى را از پيامبر اكرم صلى الله عليه وآله و سلم دريافت كنند، بلكه يا در وادى حيرت باقى مى مانند و يا در توجيهى انحرافى، اين روايات مبارك را بر فساق وفجار، بلكه كفارى چون " يزيد " و " وليد بن يزيد بن عبد الملك " و ساير ستمگران بنى اميه تطبيق مى كنند، در حالى كه نه آنان دوازده نفر بودند و نه به هيچ وجه شايستگى امامت و خلافت را داشتند، چنان كه هر فرد منصفى با اندك توجهى به آن اعتراف دارد.
و اين جزاى استكبار در برابر حق است.
اهل بيت اگر ادعاى امامت كنند صادقند اهل بيت اگر ادعاى امامت بكنند، صادقند روايات متواتر و قطعى از رسول الله (صلى الله عليه وآله) بر اين نكته تأكيد مى كند كه اهل بيت (عليهم السلام) معصوم از گناه و خطا هستند و پيروى از آن ها، پيروى از حق و موجب رستگارى است، زيرا پيامبر (صلى الله عليه وآله) در اين روايات آنان را همتاى قرآن قرار داده و تمسك به آنان را به طور مطلق و بدون هيچ گونه قيد و شرطى سفارش فرموده و مخالفت با آنان را از ابليس مى داند. از اين جا معلوم مى شود كه آنان جز حق نمى پويند و غير از حق نمى گويند.
بنابراين، اگر فردى از آن ها ادعاى امامت بكند، يا ديگرى را امام معرفى كند، در ادعاى خود صادق است و گفتار و تأييد او براى مردم حجت و دليل شرعى مى باشد.
در اينجا برخى از روايات را كه دلالت بر عصمت اهل بيت (عليهم السلام) دارند، از نظر مىگذرانيم. (1)
مسند احمد حنبل، ج 3، ص 17 عن أبى سعيد الخدرى عن النبى صلى الله عليه و سلم أنه قال:
إنى أوشك أن أدعى فاجيب وإنى تارك فيكم الثقلين كتاب الله عز وجل وعترتى كتاب الله حبل ممدود من السماء إلى الأرض وعترتى أهل بيتى، وإن اللطيف الخبير أخبرنى أنهما لن يفترقا حتى يردا على الحوض، فانظرونى بم تخلفونى فيهما، (1) رسول اكرم صلى الله عليه و سلم فرمود: زود باشد كه به سوى پروردگار خوانده شوم و جواب گويم. من در بين شما دو چيز گرانبها باقى خواهم گذاشت: كتاب خدا كه چون رشته اى است كه از آسمان به زمين كشيده شده، و عترتم، اهل بيتم. خداوند مهربان و آگاه مرا خبر داد كه اين دو، هرگز از هم جدا نخواهند شد، تا اين كه در حوض كوثر بر من وارد شوند. پس بنگريد بعد از من با آن ها چه مى كنيد.
صحيح مسلم، ج 7، مجلد 4، ص 122 عن زيد بن أرقم، قال: قام رسول الله صلى الله ‌عليه و سلم يوما فينا خطيبا بماء يدعى خما بين مكة والمدينة، فحمدالله و أثنى عليه ووعظ وذكر، ثم قال: أما بعد ألا أيها الناس فإنما أنا بشر يوشك أن يأتى رسول ربى فاجيب وأنا تارك فيكم الثقلين أولهما كتاب الله فيه الهدى والنور فخذوا بكتاب الله و استمسكوا به، فحث على كتاب الله ورغب فيه، ثم قال: وأهل
بيتى، أذكركم الله في أهل بيتى، أذكركم الله في أهل بيتى، أذكركم الله في أهل بيتى، (1) " زيد بن ارقم " مى گويد: روزى رسول خدا صلى الله عليه و سلم، كنار آبى به نام خم - بين مكه و مدينه - به خطابه ايستاد، حمد الهى كرد و ثناى او به جاى آورد و موعظه و نصيحت كرد. سپس فرمود: اى مردم!
من هم بشرى هستم كه به زودى مأمور الهى به سوى من مى آيد و خواهم رفت، و در بين شما دو چيز گرانبها خواهم گذاشت: اول، كتاب خدا كه در آن هدايت و نور است، پس بدان چنگ زنيد - سپس تشويق و ترغيب درباره ء كتاب خدا فرموده و ادامه داد: - و اهل بيت من. خدا را به ياد شما مى آورم درباره ء اهل بيتم، خدا را به ياد شما مى آورم درباره ء اهل بيتم، خدا را به ياد شما مى آورم درباره ء اهل بيتم.
مستدرك، ج 3، ص 109 عن زيد، قال: لما رجع رسول الله صلى الله ‌عليه واله و سلم من حجة الوداع ونزل غدير خم أمر بدوحات فقممن، فقال: كأنى قد دعيت فاجيب، إنى قد تركت فيكم الثقلين، أحدهما أكبر من الآخر كتاب الله وعترتى، فانظروا كيف تخلفونى فيهما فأنهما لن يفترقا حتى يردا على الحوض، ثم قال: إن الله عز وجل مولاى وأنا مولى كل مؤمن، ثم أخذ بيد على فقال: من كنت مولاه فهذا وليه، اللهم وال من والاه وعاد من عاداه، وقتى رسول الله صلى اللهعليه وآله وسلم از " حجة الوداع " (2)
بازمىگشت و در غدير خم فرود آمد، امر فرمود تا زير درختان بزرگى رفته شد و آنگاه فرمود: گويا دعوت مى شوم و جواب خواهم گفت. من در بين شما دو چيز گرانبها گذاشتم، يكى از ديگرى بزرگ تر: كتاب خدا و عترتم. بنگريد كه پس از من چگونه با آن ها معامله مى كنيد؟ اين دو، هرگز از هم جدا نخواهند شد تا در حوض بر من وارد شوند. سپس فرمود: خداوند عز وجل مولاى من است، و من مولاى هر مؤمنى هستم. سپس دست على (عليه السلام) را گرفت و فرمود: كسى كه من مولاى او هستم، پس اين " على " ولى اوست. خداوندا! دوست بدار، هر كه او را دوست دارد، و دشمن بدار، هر كه با او دشمنى ورزد. (1) كنز العمال، ج 1، ص 167 ابن ابى شيبة والخطيب في المتفق والمفترق عن جابر: تركت فيكم ما لن تضلوا إن اعتصمتم به كتاب الله وعترتى أهل بيتى، (2) " جابر " از پيامبر خدا صلى الله ‌عليه و سلم روايت مى كند كه فرمود:
چيزى در ميان شما گذاشتم كه اگر بدان تمسك كنيد، هيچ گاه گمراه نشويد: كتاب خدا و عترتم اهل بيتم.
" ابن حجر " مى گويد: " رسول الله صلى الله ‌عليه و سلم، قرآن و عترتش را " ثقل " ناميد، براى اين كه هر چيز مهم كه بايد در حفظ آن كوشيد، " ثقل "
ناميده مى شود، و اين دو چنين هستند، زيرا هر كدام از اين دو، معدن علوم الهى و منبع اسرار و حكمت هاى و الا و احكام شرعيه هستند، لذا پيامبر صلى الله عليه و سلم بر اقتدا و تمسك به آن ها و كسب دانش از آن ها تحريص فرموده است ". (1) " ابن حجر " ادامه مى دهد: " فقط افرادى از اهل بيت مورد عنايت و تحريص پيامبر صلى الله عليه و سلم هستند كه عارف و داناى به كتاب خدا و سنت رسول صلى الله ‌عليه و سلم باشند، زيرا آن ها هستند كه تا حوض از كتاب جدا نمى شوند... ". (2) او پس از ذكر جملاتى مىنويسد: " لان الله اذهب عنهم الرجس و طهرهم تطهيرا، زيرا خداوند پليدى ها و آلودگى ها را از آن ها دور داشته و آن ها را پاك و پاكيزه گردانيده است ". (3) مستدرك، ج 2، ص 343 عن حنش الكنانى، قال: سمعت أباذر يقول - وهو آخذ باب الكعبة - أيها الناس! من عرفنى فأنا من عرفتم و من أنكرنى فانا أبوذر، سمعت رسول الله صلى الله ‌عليه واله و سلم يقول:
مثل أهل بيتى مثل سفينة نوح، من ركبها نجى و من تخلف عنها غرق، " حنش كنانى " نقل مى كند: در حالى كه ابوذر درب كعبه را گرفته بود، شنيدم كه مى گفت: اى مردم! هر كه مرا مى شناسد، من همان كسم كه
مى شناسد، و هر كه نمى شناسد، من ابوذرم. از رسول خدا صلى الله عليه وآله و سلم شنيدم كه مى فرمود: مثل اهل بيت من مثل كشتى نوح است، هر كه بدان درآمد نجات يافت و هر كه تخلف كرد، غرق شد.
" حاكم " اين حديث را صحيح دانسته است.
الصواعق المحرقه، ص 184 عن ابن عباس: مثل أهل بيتى مثل سفينة نوح، من ركب فيها نجى و من تخلف عنها غرق، (1) " ابن عباس " از پيامبر صلى الله عليه و سلم روايت كرد: مثل اهل بيت من، مانند كشتى نوح است، هر كس از آن روبرتابد غرق مىشود.
الجامع الصغير، ج 9، ص 155، صواعق، ص 184 عن عبد الله بن الزبير: أن النبى صلى الله عليه و سلم قال: مثل أهل بيتى مثل سفينة نوح من ركبها نجى و من تركها غرق، از " عبد الله بن زبير " نقل شده كه پيامبر صلى الله عليه و سلم فرمود:
مثل اهل بيت من مثل كشتى نوح است. هر كس در آن سوار شود، نجات مى يابد، و هر كس سرپيچى كند، غرق مى شود.
" ابوبكر شهاب الدين حسينى شافعى " مى گويد:
" علما گفته اند: پيامبر صلى الله عليه و سلم اهل بيت را به كشتى نوح تشبيه فرمود، چون هر كس بر كشتى سوار شد، از ترس طوفان نجات يافت. كسى هم كه به اهل بيت پيامبر صلى الله عليه و سلم تمسك بكند و
خود را در پرتو هدايت آن ها قرار دهد، چنان كه در اخبار گذشته ترغيب به آن شده بود، از تاريكى هاى مخالفات نجات يافته و به قوى ترين واسطهء پروردگار چنگ زده است، و هر كه خلاف اين راه را برود و غير آن ها را متابعت بكند و حق آن ها را نشناسد، در درياهاى طغيان فرو رفته و مستوجب سقوط در آتش است ". (1) مستدرك، ج 3، ص 149 عن ابن عباس عن رسول الله صلى الله عليه واله و سلم قال:
النجوم أمان لاهل الأرض من الغرق وأهل بيتى أمان لامتى من الإختلاف، فإذا خالفتها قبيلة من العرب إختلفوا فصاروا حزب إبليس، ستارگان، امان براى اهل زمينند از غرق شدن، و اهل بيت من، امان براى امتم هستند از اختلاف. هرگاه قبيله اى از عرب به مخالفت با آن ها برخيزند، در اختلاف مى افتند و حزب شيطان مى شوند.
" حاكم " اين حديث را صحيح دانسته است.
صواعق، ص 150 أهل بيتى أمان لاهل الارض، فإذا هلك أهل بيتى جاء أهل الارض في الايات ما كانوا يوعدون، اهل بيت من امان اهل زمين هستند. هرگاه اهل بيت نابود شوند، آيات و نشانه هاى موعود مردم را فرا رسد.
احمد حنبل، فضائل الصحابه، صواعق، ص 333
عن على (عليه السلام) قال: قال رسول الله صلى الله عليه و سلم: النجوم أمان لاهل السماء، فإذا ذهب النجوم ذهب أهل السماء، وأهل بيتى أمان لاهل الارض، فاذا ذهب أهل بيتى ذهب أهل الارض، (1) از على (عليه السلام) نقل شده است كه رسول الله صلى الله عليه و سلم فرمود:
ستارگان امان براى اهل آسمانند و هر گاه زايل شوند، اهل آسمان از بين خواهند رفت، و اهل بيت من امان براى اهل زمينند، پس هرگاه زمين از ايشان خالى شود، اهل زمين نابود خواهند شد.
" احمد " مى گويد: خداوند زمين را به خاطر پيامبر صلى الله عليه و سلم خلق فرموده و دوامش را به دوام اهل بيت و عترتش قرار داده است. (2)
" اهل بيت " چه كسانى هستند؟
مقصود از اهل بيت چه كسانى هستند؟ كدام اشخاص داراى چنين موقعيت عظيم و مقدسى هستند كه هميشه همراه قرآنند و امان براى مردم زمينند و كشتى نجات مى باشند؟
آيا عنوان " اهل بيت " همهء اقربا و خويشان پيامبر (صلى الله عليه وآله) را شامل مى شود؟
آيا مقصود زنان پيامبر نيز هستند؟
روايات قطعى كه از رسول خدا (صلى الله عليه وآله) نقل شده است و اهل تسنن نيز آن ها را نقل كرده اند، پاسخگوى اين سؤالات است.
در كتب اهل تسنن، در تفسير آيهء شريفه * (إنما يريد الله ليذهب عنكم الرجس أهل البيت ويطهركم تطهيرا) *، دهها روايت از طرق مختلف وارد شده است. اين روايات بيان مى كند كه مقصود از اهل بيت، على و فاطمه و حسن و حسين (عليهم السلام) مى باشند.
پس در كلمات پيامبر (صلى الله عليه وآله)، مراد از اهل بيت كه داراى چنان ويژگى ها و امتيازاتى مى باشند، تمام نزديكان واقرباى پيامبر (صلى الله عليه وآله) نيست.
چه بسيار از خويشان پيامبر (صلى الله عليه وآله) بودند كه با وجود منزلتى كه داشتند، نيازمند هدايت بودند. مگر نه همين عقيل برادر حضرت على (عليه السلام) است كه به واسطهء درخواست نابجايى، امام (عليه السلام) او را سرزنش مى كند؟ چه رسد به بعضى ديگر كه مرتبهء او را نداشتند. (1) بنابراين، گر چه در لغت برخى را بتوان اهل بيت پيامبر (صلى الله عليه وآله) دانست، ولى در قرآن كريم و فرمايشات پيامبر (صلى الله عليه وآله) كه براى اهل بيت چنين خصوصياتى ذكر مى شود، قطعا آن ها مقصود نيستند.
صحيح مسلم، ج 7، ص 130 عن عائشة، قالت: خرج النبى صلى الله ‌عليه و سلم غداة وعليه مرط مرجل من شعر أسود، فجاء الحسن بن على فادخله، ثم جاء الحسين فدخل معه، ثم جاءت فاطمة فادخلها، ثم جاء على فادخله، ثم قال: * (إنما يريدالله ليذهب عنكم الرجس أهل البيت ويطهركم تطهيرا) *، (2)
" عايشه " مى گويد: صبحگاهى پيامبر صلى الله عليه و سلم خارج شدند و برايشان لباسى مرجل (1) از موى سياه بود. حسن آمد و پيامبر صلى الله عليه و سلم او را داخل نمود، سپس حسين آمد و او هم داخل شد، آنگاه فاطمه آمد و او را هم داخل كرد، بعد على آمد و او را نيز داخل كرد و آيه تطهير را تلاوت فرمود.
صحيح الترمذى، كتاب المناقب عن ام سلمة: ان النبى صلى الله عليه و سلم حلل على الحسن و الحسين وعلى وفاطمة كساء، ثم قال: اللهم هؤلاء اهل بيتى و خاصتى، اذهب عنهم الرجس وطهرهم تطهيرا، فقالت ام سلمة: وانا معهم يا رسول الله؟ قال: انك الى خير، (2) از " ام سلمه " روايت شده است كه پيامبر صلى الله ‌عليه و سلم بر حسن و حسين وعلى و فاطمه، كسايى پوشاند و سپس فرمود: خدايا! اينان اهل بيت و برگزيدگان من هستند، پليدى را از آنان دور كن و پاكيزه شان گردان. " ام سلمه " مى گويد: به پيامبر عرض كردم: اى رسول خدا! آيا من هم با آنان هستم؟ فرمود: تو بر خير و نيكى هستى (ولى از آن ها نيستى).
" ترمذى " در ذيل اين حديث مىنويسد: هذا حديث حسن صحيح وهو احسن شئ روى في هذا الباب، اين روايت حسن و صحيح است و بهترين روايتى است كه در اين باره نقل شده است.
صحيح الترمذى، ج 13، ص 200 عن عمر بن سلمة ربيب رسول الله صلى الله عليه و سلم قال: لما نزلت هذه الآية على النبى صلى الله عليه و سلم * (إنما يريدالله ليذهب عنكم الرجس أهل البيت ويطهركم تطهيرا) * في بيت أم سلمة فدعا النبى صلى الله عليه و سلم فاطمة وحسنا و حسينا وعلى خلف ظهره فجللهم بكساء ثم قال: " أللهم هؤلاء أهل بيتى فاذهب عنهم الرجس وطهرهم تطهيرا " قالت أم سلمة: وأنا معهم يا نبى الله؟ قال: أنت على مكانك وأنت الى خير، (1) " عمر بن سلمه "، - ربيب (2) پيامبر صلى الله عليه و سلم - مى گويد: آيهء شريفهء تطهير در منزل " ام سلمه " همسر رسول اكرم صلى الله عليه و سلم نازل شد.
پيامبر صلى الله عليه و سلم، فاطمه وحسن و حسين را دعوت نمودند و على پشت سر حضرت بود. سپس كسايى بر آن ها پوشاند و فرمود:
خدايا! اينان اهل بيت من هستند، پس رجس و پليدى را از آن ها دور نما و آن ها را پاكيزه گردان.
در اين هنگام " ام سلمه " گفت: اى پيامبر خدا! آيا من هم با شما هستم؟
حضرت جواب داد: تو بر جاى خود باش، تو هم به سوى خير و نيكى هستى.
مشكل الآثار للطحاوى، ج 1، ص 336 عن ام سلمة: انزل الله هذه الآية * (انما يريد الله) * الى آخرها، و ما في البيت الا جبرئيل ورسول الله صلى الله عليه و سلم و فاطمة والحسن والحسين (عليهم السلام) فقلت: يا رسول الله! انا من اهل البيت؟ فقال: ان لك عند الله خيرا، فوددت انه قال نعم، فكان احب الى مما تطلع عليه الشمس وتغرب، (1) " ام سلمه " مى گويد: آيهء * (انما يريد الله) * تا آخرش، در حالى نازل شد كه در خانه، كسى جز جبرئيل و رسول خدا صلى الله عليه و سلم و فاطمه وحسن و حسين (عليهم السلام) نبودند. من گفتم: اى رسول خدا! آيا من از اهل بيتم؟ فرمود: " براستى كه براى تو نزد خدا خير است ". دوست داشتم مى فرمود بله، كه اين نزد من از آن چه خورشيد بر آن مىتابد و غروب مى كند، دوست داشتنى تر بود. (2)
خواننده عزيز! توجه كن چگونه نبى اكرم (صلى الله عليه وآله) حساب " ام سلمه "، همسر خود را از اهل بيت جدا كرد.
از اين جاست كه وقتى از " زيد بن ارقم " پرسيده مى شود: اهل بيت چه كسانى هستند؟ آيا مقصود زنان حضرت مى باشند؟ پاسخ مى دهد:
لا وايم الله! ان المرأة تكون مع الرجل العصر من الدهر ثم يطلقها فترجع الى ابيها وقومها، (1) نه، به خدا سوگند! زن مدتى از روزگار را با مرد به سر مى برد و آنگاه مرد طلاقش مى دهد و به سوى پدر و قومش باز مى گردد.
الدر المنثور، ذيل آيه تطهير عن ابن عباس، قال: شهدنا رسول الله صلى الله عليه و سلم
تسعة أشهر يأتى كل يوم باب على بن ابى طالب رضى الله عنه عند وقت كل صلوة فيقول: " السلام عليكم ورحمة الله و بركاته أهل البيت * (إنما يريد الله ليذهب عنكم الرجس أهل البيت ويطهركم تطهيرا) * الصلاة رحمكم الله " كل يوم خمس مرات، " ابن عباس " مى گويد: در طول نه ماه شاهد بوديم كه رسول الله صلى الله عليه و سلم هر روز پنج مرتبه وقت هر نماز بر در خانه على (عليه السلام) مى آمد و مى فرمود: سلام بر شما اهل بيت و رحمت و بركات خداوند نثارتان. خداوند اراده كرده است كه پليدى را از شما اهل بيت بزدايد و شما را پاكيزه گرداند. وقت نماز است، رحمت خداوند بر شما باد.
آيا در اينجا رازى نهفته نيست؟ چرا پيامبرى كه تمام كردار و گفتارش آكنده از مصلحت و حكمت است، با اين شدت، بدين موضوع اهتمام مى ورزد؟ نه تنها " ابن عباس " اين اهتمام را باز مى گويد، بلكه اشخاص ديگرى نيز چون " ابو الحمراء "، " ابو برزه " و " انس بن مالك " نيز قريب به اين معنا را نقل كرده اند. (1)
ادعاى امامت اهل بيت از اهل بيت (عليهم السلام) حضرت على و امام حسن عليهما السلام در مسير خلافت قرار گرفتند و زمام امور مسلمين را - هر چند براى مدت كوتاهى - در دست داشتند. حضرت امام حسين (عليه السلام) نيز اگر چه قدرت و حكومت ظاهرى در دست ايشان قرار نگرفت و دشمنان اسلام، غاصبانه بر مسند خلافت نشستند، ولى به گواهى تاريخ، حضرت در مواضع مختلف، خود را امام ناميد و منصب خلافت را شايسته خود دانست.
هنگامى كه كوفيان، حضرت را براى بيعت دعوت كردند وطى نامه هاى مكرر نوشتند: " ما امامى نداريم "، امام (عليه السلام) نماينده ء خود، " مسلم بن عقيل " را براى بررسى موقعيت به سوى كوفه گسيل داشت (1). روشن است كه اگر حضرت معتقد به امامت خويش نبود، مردم را به امام واقعى راهنمايى مى كرد، يا آن كه دست كم مقام امامت را از خويش نفى مى كرد، در حالى كه عكس اين عمل كرد.
امام حسين (عليه السلام) در جواب مردم كوفه مى فرمايند:
بسم الله الرحمن الرحيم. من حسين بن على إلى الملأ من المؤمنين والمسلمين. أما بعد: فان هانئا وسعيدا قدما على بكتبكم وكانا آخر من قدم على من رسلكم، وقد فهمت كل الذى إقتصصتم وذكرتم، ومقالة جلكم " أنه ليس علينا إمام فأقبل لعل الله أن يجمعنا بك على الهدى والحق " وقد بعثت إليكم أخى وابن عمى وثقتى من أهل بيتى، وأمرته أن يكتب إلى بحالكم وأمركم ورأيكم.
فان كتب إلى أنه قد أجمع رأى ملئكم وذوى الفضل والحجى منكم على مثل ما قدمت على به رسلكم وقرأت في كتبكم اقدم عليكم وشيكا. ان شاءالله.
فلعمرى ما الامام الا العامل بالكتاب والاخذ بالقسط و الدائن بالحق والحابس نفسه على ذات الله. والسلام، (1) بسم الله الرحمن الرحيم. از حسين بن على، به بزرگان از مؤمنين و مسلمين. اما بعد: هانى و سعيد نامه هاى شما را آوردند و آن دو آخرين پيك هاى شما بودند. آنچه را كه برشمرده بوديد، فهميدم. كلام اكثريت قاطع شما اين بود كه " ما امامى نداريم، پس بيا كه شايد خداوند ما را به وسيلهء تو بر حق و هدايت جمع كند " و من برادرم و فرزند عمويم و شخص مورد اعتماد از خانواده ام را به سوى شما فرستادم و به او فرمان دادم تا اوضاع و احوال و آراء شما را به من گزارش كند.
پس اگر نوشت كه رأى بزرگان و دانشمندان و عقلاى شما چنان است كه در نامه ها بود و پيك ها گفتند، هر چه زودتر به سوى شما خواهم
آمد. انشاء الله.
سوگند به جان خودم كه نيست امام، مگر آن كه عمل به كتاب خدا كند، و طريقهء قسط و عدالت پويد، و عمل به حق كند، و نفس خود را در برابر خداوند تسليم كند. والسلام.
استمرار وجود اشخاصى از اهل بيت " ابن حجر " مى گويد: احاديثى كه در آن ها تحريص و تشويق به تمسك به اهل بيت (عليهم السلام) شده، اشاره دارد به عدم انقطاع شخص صالحى از اهل بيت - كه شايسته تمسك باشد - تا روز قيامت، همان طور كه قرآن نيز تا دامنهء قيامت، حجت است، و به همين جهت، اهل بيت (عليهم السلام) امان براى اهل زمين هستند. (1) سخنان " احمد حنبل " را نيز در اين باره خوانديد.
ذخائر العقبى، ص 17 عن عمر: ان النبى صلى الله عليه و سلم قال: في كل خلوف من أمتى عدول من أهل بيتى، ينفون عن هذا الدين تحريف الغالين وانتحال المبطلين وتأويل الجاهلين. ألا وان أئمتكم وفدكم الى الله عز وجل، فانظروا به من توفدون،
در هر نسلى از امتم، افرادى عادل از اهل بيت من هستند كه تحريف غلوكنندگان و ادعاى باطل گويان و تأويل نادانان را از دين نفى مى كنند. آگاه باشيد امامان شما پيك هايتان به سوى خداوند عز وجل هستند. توجه كنيد چه كسى را پيك قرار مى دهيد؟
بنابراين، اهل بيت (عليهم السلام) در زمان رسول الله (صلى الله عليه وآله)، على و فاطمه وحسن و حسين (عليهم السلام) هستند، ولى تا دامنهء قيامت، هميشه افرادى از اهل بيت پيامبر (صلى الله عليه وآله) براى هدايت و امان زمين وجود دارند.
رسول اكرم (صلى الله عليه وآله)، حضرت مهدى (عليه السلام) را كه به موجب روايات آينده آخرين امام است، از اهل بيت خوانده است:
مسند احمد، ج 3، ص 28 عن أبى سعيد: أن رسول الله صلى الله عليه و سلم قال: تملا الارض ظلما و جورا ثم يخرج رجل من عترتى يملك سبعا أو تسعا فيملا الارض قسطا وعدلا، (1) زمين از ظلم و جور پر مى شود و سپس مردى از اهل بيت من خارج مى شود. او هفت يا نه سال حكومت مى كند و زمين را از عدل و داد پر خواهد كرد.
" حاكم " نيز روايت قبل را نقل كرده و صحيح دانسته است. (2) سنن الترمذى، ج 4، ص 505 عن عبد الله عن النبى صلى الله عليه و سلم: يلى رجل من
اهل بيتى يواطئ اسمه اسمى....
عن ابى هريرة قال: لو لم يبق من الدنيا الا يوم لطول الله ذلك اليوم حتى يلى.
قال ابوعيسى: هذا حديث حسن صحيح، (1) مردى از اهل بيتم مى آيد كه اسمش اسم من است. ابوهريره گفت: اگر از دنيا باقى نماند مگر يك روز، خداوند آن روز را آن قدر طولانى مى كند تا او بيايد.
" ترمذى " مى گويد: اين روايت نيكو و صحيح است.
منتخب كنز العمال، ج 6، ص 32 يخرج رجل من أهل بيتى يواطئ اسمه اسمى وخلقه خلقى فيملاها قسطا وعدلا كما ملئت ظلما و جورا، مردى از اهل بيتم خارج مى شود كه نامش چون نام من و اخلاقش اخلاق من است. او زمين را پر از عدل و داد خواهد كرد، همان طور كه از ظلم و جور پر شده است.
مسند احمد، مسند العشره عن على (عليه السلام): قال: قال رسول الله صلى الله عليه و سلم:
ألمهدى من أهل البيت، يصلحه الله في ليلة، (2) پيامبر صلى الله عليه و سلم فرمود: مهدى از اهل بيت است. خداوند كار او را يك شبه به صلاح مى آورد.
سنن ابى داود، كتاب المهدى عن ام سلمة قالت: سمعت رسول الله صلى الله عليه و سلم يقول: المهدى من عترتى من ولد فاطمة، (1) " ام سلمه " گفت: از پيامبر اكرم صلى الله عليه و سلم شنيدم كه مى فرمود: مهدى از اهل بيت من است و از فرزندان فاطمه است.
المعجم الاوسط للطبرانى، ج 1، ص 56 عن على بن ابى طالب، انه قال للنبى صلى الله عليه و سلم:
أمنا المهدى أم من غيرنا، يا رسول الله؟ قال: بل منا، بنا يختم الله كما بنا فتح...، على بن ابى طالب از پيامبر صلى الله عليه و سلم سؤال كرد: اى رسول خدا! آيا " مهدى " از ماست، يا از غير ما؟ فرمود: بلكه از ماست، خدا به ما به پايان مى رساند، چنان كه به ما آغاز كرد... (2)
امامان از اهل بيت پيامبر هستند نشانهء ديگرى كه در روايات از امامان يافت مى شود اين است كه آن ها اهل بيت پيامبر (صلى الله عليه وآله) هستند.
حلية الاولياء، ج 1، ص 86 عن ابن عباس، قال: قال رسول الله صلى الله عليه و سلم: من سره أن يحيى حياتى ويموت مماتى ويسكن جنة عدن غرسها ربى فليوال عليا من بعدى وليوال وليه وليقتد بالائمة من بعدى، فإنهم عترتى، خلقوا من طينتى، رزقوا فهما وعلما وويل للمكذبين بفضلهم من أمتى والقاطعين فيهم صلتى، لا أنالهم الله شفاعتى، (1) كسى كه خوش دارد چون من زندگى كند و همچون من بميرد و در بهشت عدن پرداخته پروردگارم ساكن شود، بعد از من موالى على و
اوليايش باشد و به امامان بعد از من اقتدا كند، زيرا عترت من هستند و از سرشت و طينت من آفريده شده اند و به آن ها فهم و دانش داده شده است. واى بر تكذيب كنندگان فضل آن ها از امتم، و قطع كنندگان خويشاوندى من در مورد آن ها! خداوند شفاعت مرا از دور دارد!
مسند الفردوس عن أبى سعيد الخدرى، قال: صلى بنا رسول الله صلى الله عليه و سلم الصلاة الاولى، ثم أقبل بوجهه الكريم علينا فقال: يا معاشر أصحابى! إن مثل أهل بيتى فيكم مثل سفينة نوح وباب حطة في بنى إسرائيل، فتمسكوا بأهل بيتى بعدى، الائمة الراشدين من ذريتى، فإنكم لن تضلوا أبدا، فقيل: يا رسول اللهكم الائمة بعدك؟ قال: اثنا عشر من أهل بيتى، أو قال: من عترتى، (1) " ابوسعيد خدرى " مى گويد: پيامبر صلى الله عليه و سلم نماز اول را با ما به جاى آورد و سپس روى مباركش را به طرف ما نمود و فرمود: اى اصحاب من! مثل اهل بيت من در بين شما، مثل كشتى نوح وباب حطهء بنى اسرائيل (2) است. پس بعد از من به دامن اهل بيتم چنگ
زنيد، امامان پوياى حق از ذريه من. قطعا تا ابد گمراه نخواهيد شد. (1) گفته شد: يا رسول الله! امامان بعد از شما چند نفرند؟ فرمود: دوازده نفر از اهل بيتم.
المعجم الكبير، ج 3، ص 93 (2) عن الإمام المجتبى: إتقوا الله فينا فإنا أمراؤكم... ونحن اهل البيت الذى قال الله عزوجل * (انما يريد الله ليذهب عنكم الرجس اهل البيت ويطهركم تطهيرا) *، امام حسن مجتبى (عليه السلام) مى فرمايد: درباره ء ما تقواى خدا بورزيد، همانا ما اميران و حاكمان شما هستيم... و ما همان اهل بيتى هستيم كه خداوند در شأن آن ها فرمود: اين است و جز اين نيست كه خداوند اراده كرده است تا هر گونه آلودگى را از شما اهل بيت دور كند وشما را كاملا پاكيزه گرداند.
" هيثمى " در " مجمع الزوائد " اين روايت را از " طبرانى " نقل مى كند و
مى گويد: رجاله ثقات (1)، راويان اين حديث مورد اعتمادند.
در بسيارى از كتب ديگر نيز اين روايت آمده است، مانند:
" شواهد التنزيل "، تأليف " حاكم حسكانى " (2)، تفسير " ابن كثير دمشقى " (3)، " تاريخ مدينهء دمشق "، تأليف " ابن عساكر " (4) و غير اين ها.
الاصابه، ج 1، ص 559 عن زياد بن مطرف، قال: سمعت رسول الله صلى الله عليه و سلم يقول: من أحب أن يحيى حياتى ويموت ميتتنى ويدخل الجنة التى وعدنى ربى، وهى جنة الخلد، فليتول عليا و ذريته من بعده، فإنهم لن يخرجوكم باب هدى ولن يدخلوكم باب ضلالة، (5) كسى كه دوست دارد همچون من زندگى كند و بميرد و داخل بهشت موعود و جاودان پروردگارم شود، على و ذريه اش را بعد از او ولى خود قرار دهد. (6) هرگز آن ها شما را از هدايت خارج نمى كنند و هرگز شما را به وادى ضلالت و گمراهى نمى كشانند.
صواعق، ص 15 عن رسول الله صلى الله ‌عليه و سلم: يا أيها الناس! إن الفضل و الشرف والمنزلة والولاية لرسول الله وذريته فلا تذهبن بكم الاباطيل، رسول الله صلى الله عليه و سلم مى فرمايد: اى مردم! برترى، شرافت، منزلت و حكومت از آن رسول خدا و ذريهء اوست، پس مراقب باشيد تا باطل ها شما را در نربايند.
اين حديث را " قندوزى حنفى " نيز از " جواهر العقدين " از " حذيفة بن يمان " نقل مى كند و در ذيل آن آمده است:
اخرجه (ابوالشيخ) ابن حبان في كتابه " التنبيه " والحافظ جمال الدين الزرندى في كتابه " درر السمطين " (1)، اين روايت را " ابن حبان " در كتاب " التنبيه " و " زرندى " در كتاب " درر السمطين " آورده اند.
جالب است آن ها كه بر جاى اهل بيت نشستند ومسند خلافت را اشغال كردند، در آن هنگام كه مى خواستند رقباى خود را از ميدان دور كنند، استدلال به مضامين اين نوع احاديث مى نمودند.
" ابوبكر " براى رد نامزد انصار گفت:
لا يعرف هذا الأمر إلا لهذا الحى من قريش، (2) خلافت جز براى قريش شناخته شده نيست.
همچنان كه " معاويه " براى رد " ابن زبير " و " ابن عمر " و حمايت از وليعهدى " يزيد " ملعون گفت:
إنما كان هذا الأمر لبنى عبد مناف لانهم أهل رسول الله، خلافت فقط از آن فرزندان عبد مناف (جد مشترك بنى هاشم وبنى اميه) است، زيرا آن ها اهل رسول الله هستند.
" معاويه " در ادامه صحبت هايش اضافه كرد:
وقد أخرجك الله - يا بن الزبير وأنت يا بن عمر - منها، (1) اى فرزند زبير! البته كه خداوند تو را از خلافت خارج كرده و تو نيز اى فرزند عمر.
دقت كنيد " معاويه " چگونه به آن ها مى گويد خداوند شما را از گردونهء خلافت خارج كرده، اما وقتى نوبت به خودشان مى رسد، گويا نه از وحى خبرى هست و نه پيامبر (صلى الله عليه وآله) وصيتى فرموده است.
در پايان اين فصل فقط يك روايت را كه " قندوزى حنفى " درباره ء اسامى همهء امامان (عليهم السلام) ذكر كرده است، مى آوريم:
ينابيع الموده، ص 440 في فرائد السمطين بسنده عن مجاهد عن ابن عباس - رضى الله عنهما - قال: قدم يهودى يقال له: نعثل، فقال: يا محمد!
اسألك عن اشياء تلجلج في صدرى منذ حين، فان اجبتنى عنها اسلمت على يديك، قال: سل يا ابا عمارة! فقال: يا محمد... فاخبرنى عن وصيك
من هو؟ فما من نبى الا وله وصى وان نبينا موسى بن عمران اوصى الى يوشع بن نون.
فقال: ان وصيى على بن ابى طالب وبعده سبطاى الحسن و الحسين تتلوه تسعة ائمة من صلب الحسين.
قال يا محمد! فسمهم لى، قال: اذا مضى الحسين فابنه على، فاذا مضى على فابنه محمد، فاذا مضى محمد فابنه جعفر، فاذا مضى جعفر فابنه موسى، فاذا مضى موسى فابنه على، فاذا مضى على فابنه محمد، فاذا مضى محمد فابنه على، فاذا مضى على فابنه الحسن، فاذا مضى الحسن فابنه الحجة محمد المهدى. فهؤلاء اثنا عشر...، (1) يك نفر يهودى بر پيامبر (صلى الله عليه وآله) وارد شد كه به او " نعثل " مى گفتند.
گفت: اى محمد! درباره ء چند چيز كه مدت زمانى است در سينه ام مانده، از تو سؤال مى كنم. اگر پاسخ مرا دادى، به دست تو اسلام مى آورم. فرمود: اى ابا عماره! بپرس. گفت: اى محمد... پس از جانشينت مرا آگاه كن كه چه كسى است؟ چون هيچ پيامبرى بدون وصى و جانشين نيست و پيامبر ما موسى بن عمران " يوشع بن نون " را وصى خود قرار داد. فرمود: وصى من على بن ابى طالب است و بعد از او، دو نوه ام حسن و حسين كه بعد از او نه امام از صلب حسين پشت سر هم مى آيند. گفت: اى محمد! نام آن ها را برايم بگو. فرمود:
وقتى حسين رفت پسرش على (سجاد)، وقتى على رفت پسرش محمد (باقر)، وقتى محمد رفت پسرش جعفر (صادق)، وقتى جعفر رفت پسرش موسى (كاظم)، وقتى موسى رفت پسرش على (رضا)،
وقتى على رفت پسرش محمد (جواد)، وقتى محمد رفت پسرش على (هادى)، وقتى على رفت پسرش حسن (عسگرى)، وقتى حسن رفت پسرش حجت، محمد مهدى. آن ها دوازده نفرند....
روايات شيعه براى همه حجت است اخبار و روايات در موضوع امامت بسيار زياد است، و علائم و خصوصياتى كه از آن ها استفاده مى شود، منطبق بر ائمه اثنا عشر است.
كثرت روايات، بسيار افزون تر از آن هايى است كه در اين مختصر ذكر كرديم و به حدى است كه حتى اگر از عدالت و صداقت راويان صرف نظر كنيم، نمى تواند حاصل يك توطئه و همكارى گروهى براى جعل خبر باشد، چون افراد متفاوت از نواحى گوناگون و با تفكرهاى مختلف، اين روايات را نقل كرده اند و در كتاب هاى بسيار زياد و متفرق نوشته شده است.
بنابراين، وقتى چنين افراد پراكنده اى، يك معنا را با الفاظ واحد و متعدد نقل كرده اند، اساسا احتمال جعل و دروغ در آن نيست.
همانطور كه قبلا گفتيم، چون در اين رساله بنا بر اختصار است، اكنون تنها به ذكر نمونه اى از روايات كه از طريق شيعه نقل شده است مى پردازيم كه دقيقا مصداق علامات امامت و خلافت را با نام و نشان بيان
مى كند و اشخاص ائمه را به ما معرفى مى نمايد. گر چه بحث در اين جا نيز بسيار فشرده است، ولى اگر به همهء آنچه گذشته و آنچه از اخبار صحيح (1) مى آيد، توجه شود، حقيقت روشن خواهد شد.
نكته قابل ذكر اين كه در سندهاى روايات آينده، افرادى واقع شده اند كه ممكن است مخالفين، آن ها را به خاطر مذهب و تشيعشان قبول نداشته باشند و لذا اين روايات را براى خود حجت ندانند، خصوصا اين كه در اين روايات، حتى خود ائمه نيز در سند قرار دارند.
در جواب بايد گفت اين اشكال به هيچ وجه قابل طرح نيست، زيرا لازمهء چنين سخنى آن است كه اگر كسى كلامى را نقل كرد كه خود بدان معتقد است، ارزش نداشته باشد، اگر چه شخص عادل و امينى باشد.
وانگهى، دانشمندان اهل تسنن، خود از رجال شيعه در كتاب‌هايشان روايت مى كنند و بدان احتجاج مى نمايند.
علامهء مجاهد مرحوم " شرف الدين "، نام دهها نفر از رجال شيعه را گرد آورده كه بزرگان اهل تسنن، به وثاقت و امانت و تشيع آن ها تصريح كرده اند و محدثينى چون " بخارى "، " مسلم "، " ترمذى " و غيره، از علوم را اخذ مى نموده اند. (2) " حاكم نيشابورى " در كتاب " معرفة علوم الحديث " وقتى صحبت از صحيح ترين سندها مى كند و بهترين سلسلهء اسناد عده اى از صحابه را ذكر مى نمايد، قبل از همه مى گويد:
إن أصح أسانيد أهل البيت جعفر بن محمد عن أبيه عن جده عن على، إذا كان الراوى عن جعفر ثقة، (1) صحيح ترين سندهاى اهل بيت، جعفر بن محمد (امام صادق (عليه السلام)) از پدرش، امام باقر (عليه السلام)، از جدش، امام سجاد (عليه السلام)، از حضرت على (عليه السلام) است، هر گاه راوى از جعفر ثقه و مورد اعتماد باشد. (2) " احمد حنبل " نيز درباره ء سند حديث معروف " كلمة لا إله الا الله حصنى " كه حضرت رضا (عليه السلام) از پدرشان، از اجدادشان، از رسول خدا (صلى الله عليه وآله) روايت فرموده اند، مى گويد: اگر اين سند بر مجنونى خوانده شود، شفا مى يابد. (3) بنابراين، اين روايات براى غير شيعه نيز حجت است. گذشته از اينها، دو راه بيشتر پيش روى ما نيست: يا معتقد مى شويم آنچه از روايات و اخبار درباره ء خلافت و امامت وارد شده، منحصر است به آنچه كه اهل تسنن از رسول اكرم (صلى الله عليه وآله) نقل كرده اند، يا اين كه مى گوييم احاديث وارده بيشتر است.
نتيجه هر دو يكى است، زيرا در صورت اول، چنان كه گذشت، به جز مذهب شيعهء اثنا عشرى، هيچ يك از مذاهب ديگر نمى تواند قابل انطباق بر احاديث باشد. (4)
و اما در صورت دوم (يعنى اگر روايات بيش از آنچه باشد كه اهل تسنن ذكر كرده اند)، بايد متن و سند احاديث ديگر را بررسى نمود. در اين بررسى روشن خواهد شد كه آنچه وارد شده، همه گوياى امامت ائمه (عليهم السلام) است.
شناخت نام و اشخاص امامان امام على، امام حسن و امام حسين (عليهم السلام) اما چند نمونه از روايات كه در آن ها اسامى مبارك امامان (عليهم السلام) از طريق شيعه با سند معتبر وارد شده است، بدين قرار است:
عيون اخبار الرضا (عليه السلام)، ج 1، ص 57 عن حسين بن على (عليه السلام) قال: سئل أمير المؤمنين (عليه السلام) عن معنى قول رسول الله (صلى الله عليه وآله): " إنى مخلف فيكم الثقلين كتاب الله و عترتى " من العترة؟ فقال: أنا والحسن والحسين والائمة التسعة من ولد الحسين، تاسعهم مهديهم وقائمهم، لايفارقون كتاب الله ولا يفارقهم حتى يردوا على رسول الله (صلى الله عليه وآله) حوضه، از على (عليه السلام) سؤال شد: معناى عترت در كلام رسول الله (صلى الله عليه وآله) كه فرمود:
" من دو چيز گرانبها در ميان شما مى گذارم: كتاب خدا و عترت " چيست؟ فرمود: من وحسن و حسين و نه امام از فرزندان حسين مراد
است كه نهمين آن ها مهدى و قائم شان است. اينان و كتاب خدا از همديگر جدا نمى شوند، تا در حوض رسول خدا (صلى الله عليه وآله) بر آن حضرت وارد شوند.
امام على بن الحسين، زين العابدين (عليهما السلام) اثبات الهداة، ج 5، ص 218 " شيخ كلينى " از حضرت باقر (عليه السلام) روايت مى كند: وقتى كه حسين (عليه السلام) شهيد شد، " محمد بن الحنفيه " كسى را خدمت على بن الحسين (عليه السلام) فرستاد و با او در مكان خلوتى گفت: فرزند برادر! مى دانى كه پيغمبر (صلى الله عليه وآله) وصيت و امامت را پس از خود به أمير المؤمنين سپرد و سپس به حسن و حسين، و پدرت كشته شد و وصيت نكرد، و من عموى تو و برادر پدرت هستم و از جهت تولد از على (عليه السلام) و زيادى عمر و پيرى، از تو كه در سن جوانى هستى به امامت سزاوارترم. پس با من درباره ء وصايت و امامت نزاع مكن.
فقال على بن الحسين: يا عم! إتق الله ولا تدع ما ليس لك به حق، إنى أعظك أن تكون من الجاهلين. إن أبى يا عم! - صلوات الله عليه - أوصى إلى قبل أن يتوجه إلى العراق و عهد إلى في ذلك قبل أن يستشهد بساعة، وهذا سلاح رسول الله (صلى الله عليه وآله) عندى، حضرت سجاد (عليه السلام) جواب فرمود: اى عمو! از خداى بترس و آنچه حق ندارى، ادعا مكن. من تو را پند مى دهم از اين كه از نادان ها باشى. اى عمو! پدرم - درود خدا بر او باد - قبل از اين كه به عراق رود، به من وصيت كرد، و ساعتى قبل از شهادتش، درباره ء امامت با من عهد نمود.
اين اسلحه پيغمبر (صلى الله عليه وآله) است كه نزد من است.
سپس اضافه فرمود: " پس متعرض اين امر مشو كه مى ترسم عمرت
كوتاه و حالت پريشان شود. خداوند عز وجل وصايت و امامت را در نسل حسين قرار داده و اگر مى خواهى بدانى، بيا نزد " حجر الاسود " رويم و حكميت به او وا گذاريم و از آن بپرسيم ".
حضرت باقر (صلى الله عليه وآله) مى فرمايد: اين گفتگو در مكه بود. پس با هم نزد حجر الاسود رفتند و امام سجاد به " محمد حنفيه " فرمود: " تو اول به درگاه خدا تضرع كن و از او بخواه كه حجر الاسود را براى تو به زبان درآورد و سپس از آن سؤال كن ". " محمد " هر چه در دعا اصرار كرد و از خداوند طلب نمود و سنگ را صدا كرد، جوابى نشنيد.
حضرت فرمود: " عمو! اگر تو وصى و امام بودى، جوابت را مى داد ".
" ابن حنفيه " گفت: اى فرزند برادر! شما دعا كن و از او سؤال بفرما. آنگاه على بن الحسين به آنچه مى خواست دعا كرد و فرمود: " تو را به آن كه پيمان اوصيا و پيمان امامت و پيمان همهء مردم را در تو قرار داده، سوگند مى دهم ما را از وصى و امام بعد از حسين بن على (عليه السلام) خبر ده ". پس سنگ حركتى كرد كه نزديك بود از جاى كنده شود و خداوند آن را به زبان آورد و گفت: خداوندا! وصيت و امامت بعد از حسين بن على (عليه السلام)، با على بن الحسين، فرزند فاطمه دختر پيامبر (صلى الله عليه وآله) است.
پس " ابن حنفيه " منصرف شد و حضرت سجاد را به امامت پذيرفت.
اين روايت به سندهاى متفاوت از حضرت باقر (عليه السلام) نقل شده است. (1)
امام محمد الباقر (عليه السلام) اثبات الهداة، ج 5، ص 263 " شيخ صدوق " در كتاب " امالى " از امام صادق (عليه السلام) روايت مى كند:
إن جابرا دخل على على بن الحسين (عليه السلام) فوجد ابنه محمد بن على (عليه السلام) عنده غلاما، فقال له: من هذا؟ قال: هذا ابنى و صاحب الامر بعدى، محمد الباقر، " جابر " خدمت حضرت سجاد (عليه السلام) رسيد. ديد كه پسرش " محمد " در سن كودكى نزد او است. عرض كرد: اين كيست؟ فرمود: فرزند من و صاحب امر بعد از من، محمد باقر است.
امام جعفر الصادق (عليه السلام) اثبات الهداة، ج 5، ص 323 عن جابر بن يزيد جعفى، عن أبى جعفر (عليه السلام) قال: سئل عن القائم (عليه السلام) فضرب بيده على أبى عبد الله (عليه السلام) فقال: هذا والله قائم آل محمد (صلى الله عليه وآله). قال عنبسة: فلما قبض أبو جعفر (عليه السلام) دخلت على أبى عبد الله (عليه السلام) فأخبرته بذلك فقال: صدق جابر، ثم قال:
لعلكم ترون أن ليس كل إمام هو القائم بعد الامام الذى كان قبله، از حضرت باقر (عليه السلام) پرسيدند: قائم كيست؟ با دست به روى امام صادق (عليه السلام) زد و فرمود: به خدا اين قائم آل محمد (عليه السلام) است. " عنبسه " گفت: بعد از وفات حضرت باقر (عليه السلام) خدمت امام صادق (عليه السلام) رسيدم و حديث جابر را به عرض رساندم. فرمود: جابر راست گفته. سپس فرمود: شايد شما گمان كنيد كه هر امامى قائم بعد از امام قبلى نيست.
بنابراين، مقصود امام از لفظ " قائم " معنى خاص آن نبود كه فقط بر حضرت مهدى (عليه السلام) اطلاق مى شود، بلكه مراد، معنى عامى است كه شامل همه ائمه (عليهم السلام) مى شود، چون امامان همه قائم بامرالله مى باشند. (1) امام موسى الكاظم (عليه السلام) اثبات الهداة، ج 5، ص 472 " شيخ كلينى " از " سليمان بن خالد " نقل مى كند:
دعى أبو عبد الله (عليه السلام) أبا الحسن (عليه السلام) يوما ونحن عنده، فقال لنا:
عليكم بصاحبكم هذا، فهو والله صاحبكم بعدى، روزى خدمت حضرت صادق (عليه السلام) بوديم كه فرزندش ابوالحسن (موسى) را طلب كرد و به ما فرمود: بر شما باد اين امامتان. به خدا كه بعد از من، اين امام شماست.
امام على بن موسى الرضا (عليه السلام) اثبات الهداة، ج 6، ص 8 عن أبى الحسن (عليه السلام) أنه قال: إن ابنى عليا أكبر ولدى وأبرهم عندى وأحبهم إلى وهو ينظر معى في الجفر و لم ينظر فيه إلا نبى أو وصى، " شيخ كلينى " از ابوالحسن، امام كاظم (عليه السلام) نقل مى كند: پسرم على بزرگ ترين و نيكوكارترين و محبوب ترين فرزندان من است، با من در جفر (2) نگاه مى كند، حال آن كه جز پيغمبر و وصى در آن نگاه نمى كنند.
امام محمد التقى الجواد (عليه السلام) اثبات الهداة، ج 6، ص 157 عن صفوان بن يحيى قال: قلت للرضا (عليه السلام): كنا نسألك - إلى أن قال - فلا أرانا الله يومك! فإن كان كون فالى من؟ فاشار بيده إلى أبى جعفر (عليه السلام) وهو قائم بين يديه، فقلت: جعلت فداك! هذا ابن ثلاث سنين! فقال: و ما يضره من ذلك فقد قام عيسى بالحجة وهو ابن ثلاث سنين، " شيخ كلينى " از " صفوان " نقل مى كند: خدمت حضرت رضا (عليه السلام) عرض كردم: ما قبلا از شما سؤال مى كرديم - تا آنجا كه مى گويد - خداى نياورد، اگر اتفاقى افتاد، به سوى كه رويم؟ حضرت با دست به فرزندش ابو جعفر، امام جواد (محمد تقى) كه برابرش ايستاده بود اشاره كرد. گفتم: قربانت شوم، ايشان سه ساله است! فرمود: ضررى نمى زند، عيسى هم سه ساله بود كه قيام به حجت كرد (شايد مقصود نبوت باشد).
امام على النقى الهادى (عليه السلام) كافى با مرآة العقول، ج 3، ص 383 " اسماعيل بن مهران " مى گويد:
در دفعهء اول از دو دفعه خروج امام جواد (عليه السلام) از مدينه به بغداد، به ايشان عرض كردم: قربانت گردم، از اين راه بر تو مى ترسم، بعد از تو امام كيست؟ خندان به طرف من نگاه كرد و فرمود: امسال، غيبت و نبودن آن طور كه گمان كردى، نيست. اما دفعهء دوم كه حضرت را به سوى " معتصم " مى بردند، گفتم: قربانت گردم، تو مى روى، بعد از تو امامت با كيست؟
حضرت گريه كرد تا اين كه محاسنش تر شد.
ثم التفت إلى فقال: عند هذه يخاف على، ألامر من بعدى إلى ابنى على، سپس به من التفات كرد و فرمود: اين دفعه جان من در خطر است.
امامت بعد از من با پسرم على (امام هادى) است.
امام حسن العسگرى (عليه السلام) كافى با مرآة العقول، ج 6، ص 205 امام جواد (عليه السلام) قضيه اى را نقل مى كنند كه حضرت خضر در مقابل حضرت على (عليه السلام) شهادت به وحدانيت خداوند و رسالت پيامبر (صلى الله عليه وآله) و امامت يكايك ائمه مى دهد، تا آنجا كه مى گويد:
وأشهد على الحسن بن على بانه القائم بأمر على بن محمد، شهادت مى دهم كه حسن بن على قائم به امر حضرت هادى، على بن محمد است و امام بعد از او مى باشد.
امام قائم (عليه السلام) وأشهد على رجل من ولد الحسن لا يكنى ولا يسمى حتى يظهر أمره فيملاها عدلا كما ملئت جورا، و شهادت مى دهم بر مردى از فرزند حسن (امام عسگرى) كه كنيه و نام او آورده نمى شود، تا اين كه امرش ظاهر شود، و زمين را پر از عدل و داد كند، همچنان كه از ظلم و جور پر شده است.
غيبت امام زمان (عليه السلام) كافى با مرآة العقول، ج 4، ص 50 عن محمد بن مسلم، قال: سمعت أبا عبد الله (عليه السلام) يقول: إن بلغكم عن صاحبكم غيبة فلا تنكروها، " محمد بن مسلم " مى گويد: از امام صادق (عليه السلام) شنيدم كه فرمود: اگر به شما خبر رسيد امامتان غايب شده است، منكر آن نشويد.
كافى با مرآة العقول، ج 4، ص 52 عن أبى عبد الله (عليه السلام): للقائم غيبتان: إحداهما قصيرة والاخرى طويلة، ألغيبة الاولى لا يعلم بمكانه فيها إلا خاصة شيعته و الاخرى لا يعلم بمكانه فيها إلا خاصة مواليه، امام صادق (عليه السلام) مى فرمايد: براى حضرت قائم دو غيبت است: كوتاه و طولانى. در غيبت اول، جز شيعيان خاص، و در غيبت دوم، جز موالى خاص (دوستان نزديك و بسيار مخصوص)، شخص ديگرى از مكان حضرت خبر ندارد.
مسلمانان در زمان غيبت، در تشخيص وظايف خود به فقهاى صالح و
آگاه به دين مراجعه مى كنند و آن ها احكام الهى را كه از كتاب و سنت معصومين استنباط نموده اند، برايشان بيان مى نمايند.
در توقيع شريفى كه صدوق (قدس سره) از شخصى به نام " اسحاق بن يعقوب " روايت مى كند، آمده است:
وأما الحوادث الواقعة فارجعوا فيها إلى رواة أحاديثنا، فإنهم حجتى عليكم وأنا حجة الله عليهم، و اما در رويدادهايى كه واقع مى شود، به راويان احاديث ما رجوع كنيد كه آن ها حجت من بر شما و من حجت خداوند بر ايشان هستم. (1) در آخر همين توقيع آمده است:
وأما وجه الانتفاع بى في غيبتى فكالانتفاع بالشمس إذا غيبتها عن الأبصار السحاب، وإنى لامان لاهل الارض كما أن النجوم أمان لاهل السماء، فاغلقوا باب السؤال عما لا يعنيكم، ولا تتكلفوا علم ما قد كفيتم وأكثروا الدعاء بتعجيل الفرج فإن ذلك فرجكم، و السلام عليك يا إسحاق بن يعقوب وعلى من اتبع الهدى، و اما چگونگى انتفاع از من (امام) در حال غيبت، مثل بهره مندى از خورشيد است، آن هنگام كه در پشت ابرهاست. و من امان براى اهل زمينم، آنچنان كه ستارگان امان براى اهل آسمانند. از پرسش هاى بى ارتباط به شما (بى اثر در سرنوشت) بپرهيزيد، و براى دانستن آنچه لازم نيست، بى جا نكوشيد، و براى تعجيل فرج زياد دعا كنيد كه آن براى شما گشايش است.
سلام بر تو اى اسحاق بن يعقوب و بر پيروان هدايت. (2)
عن رسول الله صلى الله عليه و سلم:
فرب حامل فقه الى من هو افقه منه چه بسا حامل فقه به كسى كه از او فقيه تر است.
سنن الترمذى، ج 5، ص 41 مصنف در باره ء اين حديث مى گويد: حديث نيكويى است.
اجتهاد و تقليد
معناى لغوى اجتهاد الحمدلله رب العالمين والصلاة والسلام على سيدنا محمد وآله الطاهرين و اصحابه المنتجبين معناى لغوى اجتهاد " اجتهاد " در لغت عبارت است از تلاش براى به دست آوردن چيزى.
" ابن اثير " در " نهايه " مىنويسد:
الإجتهاد بذل الوسع في طلب الأمر وهو إفتعال من الجهد، الطاقة، اجتهاد يعنى به كار بستن توان در جستجوى چيزى. اين كلمه بر وزن " افتعال " از ماده " جهد " (1) است كه به معناى توان و نيرو مى باشد.
واژه ء اجتهاد در زمان رسول خدا (صلى الله عليه وآله) و اصحابش تا اواخر قرن اول هجرى در همين معنا استعمال مى گرديد.
شاهد بر اين مطلب، روايات متعددى از رسول اكرم (صلى الله عليه وآله) است كه به ذكر سه نمونه از آن ها بسنده مى كنيم:
اما السجود فاجتهدوا في الدعاء فعسى (او فقمن) أن يستجاب لكم، (1) در حال سجود، در دعا تلاش كنيد كه اميد مى رود دعايتان مستجاب شود.
صلوا على واجتهدوا في الدعاء، (2) بر من صلوات فرستيد و تلاشتان را در دعا به كار بنديد.
فضل العالم على المجتهد مأة درجة، (3) برترى عالم و دانشمند بر كسى كه فقط در عبادت كوشاست، صد درجه است. (4) علاوه بر نمونه هايى كه از كلام رسول گرامى (صلى الله عليه وآله) ذكر شد، در كلام ديگران نيز شواهد فراوانى وجود دارد كه به دو مورد از آن ها اشاره مى كنيم:
از " عايشه " روايت شده است:
كان رسول الله صلى الله عليه و سلم يجتهد في العشر الأواخر ما لايجتهد في غيره، (5)
رسول خدا صلى الله ‌عليه و سلم در دههء آخر ماه رمضان آنچنان در عبادت تلاش مى فرمود كه در غير اين دهه تلاش نمى فرمود.
در كلام صحابيه، " ام حارثه " كه درباره ء فرزند شهيدش با رسول خدا (صلى الله عليه وآله) سخن مى گفت، چنين آمده است:
إن كان في الجنة صبرت وإن كان غير ذلك إجتهدت عليه في البكاء، (1) اگر فرزندم در بهشت باشد، صبر پيشه مى كنم، و اگر غير از اين باشد، در گريه مىكوشم. (2) بنابراين، معناى لغوى اجتهاد معلوم شد و روشن گرديد كه در زمان نبى اكرم (صلى الله عليه وآله) و تا مدتى پس از آن، واژه ء " اجتهاد " در همان معناى لغوى اش و مترادف با تلاش و به كار بستن توان استعمال مى شد.
تنها موردى كه به ظاهر، خلاف اين معنا را ثابت مى كند، روايت " معاذ " است كه در آن چنين آمده است:
أجتهد رأيى ولا آلو، (3) به رأى خويش اجتهاد مى كنم و نمى هراسم.
درباره ء اين روايت، به تفصيل سخن خواهيم گفت.
معانى اصطلاحى اجتهاد در اصطلاح اهل علم، " اجتهاد " در معانى مختلفى به كار رفته است. در يك نظر كلى، بايد گفت اجتهاد نزد دانشمندان اسلامى داراى دو نوع استعمال است: استعمال عام و استعمال خاص. البته لفظ " اجتهاد " در برهه اى از زمان بيشتر در همين معناى خاص استعمال مى گرديد، بلكه مى توان گفت تنها به مفهوم ياد شده انصراف داشته است.
اجتهاد به معناى عام تعاريف مختلفى براى اجتهاد به معناى عام ارائه شده است كه برخى از آن ها را ذكر مى كنيم:
الف) بذل الفقيه وسعه في طلب العلم بأحكام الشريعة، (1) اجتهاد آن است كه فقيه تمام توان خود را در راه آگاهى (و يقين) به احكام شريعت صرف كند.
ب) هو استفراغ الوسع في النظر فيما هو من المسائل الظنية الشرعية على وجه لازيادة فيه، (1) اجتهاد، به كار بستن حداكثر توان در (شناخت) مسائل ظنى شرعى است (2)، به صورتى كه بالاتر از آن ممكن نباشد.
ج) عملية استنباط الاحكام الشرعية من أدلتها التفصيلية، (3)
اجتهاد، عمل به دست آوردن احكام شرعى از ادلهء تفصيلى است.
د) إستفراغ الوسع في طلب الظن بشئ من الأحكام الشرعية على وجه يحس من النفس العجز عن المزيد عليه، (1) به كار بستن وسع و طاقت در به دست آوردن ظن به احكام شرعى، به صورتى كه نسبت به فراتر از آن احساس عجز كند.
ه‍) ملكة تحصيل الحجج على الاحكام الشرعية أو الوظائف العملية شرعية أو عقلية، (2) اجتهاد، ملكه (3) تحصيل حجت بر احكام شرعى يا وظائف عملى مكلف است، خواه حجت شرعى باشد يا عقلى.
اين تعاريف، معانى عام يا نسبتا عامى است كه در كتب دانشمندان براى اجتهاد يافت مى شود.
هر يك از اين تعاريف، مورد نقد و نظرهايى قرار گرفته و از حيث دايره ء شمول آن بحث و گفتگوهايى وجود دارد، ولى به نظر مى رسد كه همه اين تعاريف در يك امر اساسى مشترك باشند و آن اين كه مراد از اجتهاد، تلاش براى به دست آوردن حكم شرعى از طريق ادلهء آن است.
نهايت آن كه در مورد برخى از ادله، همچون: قياس، استحسان، مصالح مرسله، خبر واحد، و... اختلاف واقع شده است كه آيا دليل هستند يا نه؟
و اگر دليل شرعى هستند، تابع چه شرايطى مى باشند؟
به همين جهت، " محقق حلى " (قدس سره) در تعريف اجتهاد در عرف فقها، در ابتدا مى فرمايد:
بذل الجهد في استخراج الأحكام الشرعية، (1) مصروف داشتن تلاش، در به دست آوردن احكام شرعى.
و سپس اضافه مى كند: " به اين اعتبار، استخراج احكام از ادلهء شرع اجتهاد است، زيرا احكام مبتنى بر اعمال نظرهايى است كه غالبا نمى توان آن ها را از ظواهر شرع به دست آورد ". (2) آن گاه مى افزايد: " آن دليل مى تواند قياس يا غير قياس باشد. پس با اين بيان، قياس يكى از اقسام اجتهاد خواهد بود ". (3) در اين جا، جناب محقق اشكالى را مطرح مى كند و به پاسخ آن مى پردازد:
اگر بگويى: بنابراين، اماميه از اهل اجتهاد خواهند بود؟ پاسخ مى گويم:
بلى چنين است، ولى در آن ابهامى وجود دارد، زيرا قياس از جمله راههاى اجتهاد شناخته شده است. اما اگر قياس استثنا شود، ما نيز به خاطر به دست آوردن احكام از راه هاى نظرى كه قياس جزء آن ها نيست، از اهل اجتهاد خواهيم بود. (4) البته ممكن است كسى گمان كند كه تعريف " محقق حلى " از اجتهاد، ناظر به معناى خاص آن است. ولى اين گمان اشتباه است، زيرا ايشان مواردى مانند جمع بين نصوص به حمل مطلق بر مقيد يا حمل عام بر
خاص و ديگر انواع جمع هاى عرفى و نيز حكم تعارض اخبار و ترجيح يا تخيير بين آن ها و غير اين موارد را اجتهاد مى داند، در حالى كه اجتهاد به معناى خاص، شامل اين موارد نمى شود، چون اجتهاد به معناى خاص، چنان كه خواهيم گفت، ويژه ء مواردى است كه نصى در بين نباشد.
اجتهاد به معناى خاص براى اجتهاد به معناى خاص نيز تعريف هايى ارائه شده است. برخى آن را مرادف با قياس گرفته اند، چنان كه " امام شافعى " اجتهاد و قياس را مترادف مى داند و مى گويد: اين دو، اسم براى يك معنا هستند. (1) برخى ديگر آن را مرادف رأى دانسته اند. در " مصادر التشريع " در تعريف اجتهاد مىنويسد:
بذل الجهد للتوصل إلى الحكم في واقعة لا نص فيها بالتفكير واستخدام الوسائل التى هدى الشرع إليها للاستنباط بها فيما لا نص فيه، (2) به كار بستن سعى و تلاش براى دست يافتن به حكم، در واقعه اى كه نصى در مورد آن نيست، به وسيلهء انديشيدن و بهره گرفتن از راههايى كه شرع نشان داده است تا با آن ها در مواردى كه نصى وجود ندارد، استنباط صورت گيرد.
برخى ديگر نيز اجتهاد را مرادف رأى، قياس، استحسان واستنباط دانسته اند.
مرحوم " سيد مرتضى علم الهدى " قول ديگرى را مطرح مى كند. مطابق اين قول، اجتهاد و قياس با هم تفاوت دارند و رابطهء بين آن ها عام و خاص مطلق است. اين عالم بزرگ مىنويسد:
در ميان فقها، كسانى هستند كه بين قياس و اجتهاد فرق مى گذارند و مى گويند: " در قياس، آن اصلى كه بر آن قياس مى شود مشخص است، ولى اجتهاد داراى اصلى نيست كه بر آن قياس شود، مانند: اجتهاد در پيدا كردن قبله و تعيين ارزش چيزهايى كه تلف شده وارش (1) جنايات. " برخى از فقها، قياس را داخل در اجتهاد دانسته و اجتهاد را اعم از قياس قرار داده اند.
بنابراين، وقتى به طور مطلق مى گوئيم " اهل اجتهاد "، از نظر عرفى مى تواند بر كسانى حمل شود كه در اثبات احكام شرعى، بر ظنون و امارات اعتماد مى كنند، نه كسانى كه فقط بر ادله اعتماد مى نمايند. (2) اجتهاد در استعمال خاص، چه به معناى رأى باشد و يا به معناى قياس، و يا به معناى قياس، استحسان و مصالح مرسله، در صورتى كه مستند آن فقط ظن باشد، از نظر فقهاى اماميه، داراى حجيتى نيست و
نمى تواند حكم شرعى را اثبات كند، زيرا مشمول ادلهء بازدارنده از " پيروى از ظن " (1) مى باشد. (2) بايد توجه داشت كه چون در مقطعى از زمان، مراد از اجتهاد در لسان فقها چنين اجتهادى بود، بدين جهت، قدماى دانشمندان شيعى، رساله هاى زيادى به طور مستقل يا ضمنى در موضوع " رد بر اجتهاد " نوشته اند.
مثلا " شيخ مفيد " عالم بزرگ شيعه در قرن سوم، كتابى با نام " النقض على ابن الجنيد في اجتهاد الرأى " دارد. بنابراين، وقتى كه در كتاب ها با كلمهء اجتهاد رو به رو مى شويم و يا هنگامى كه اين واژه را استعمال مى كنيم، بايد به اين دو اصطلاح توجه كامل داشته باشيم.
منابع اجتهاد اكنون كه مفهوم اجتهاد روشن شد، نوبت به اين سؤال مى رسد كه منابع اجتهاد (به معناى عام) كدام است؟
تمام آنچه در كتاب هاى علم اصول به عنوان منبع اجتهاد مطرح شده است، از اين قرار است:
1 - كتاب الله، قرآن كريم.
2 - سنت رسول اكرم (صلى الله عليه وآله) و سنت اهل بيت و سنت صحابه.
3 - اجماع 4 - عقل 5 - قياس 6 - استحسان 7 - مصالح مرسله در ادامهء اين نوشتار به بررسى منابع فوق مى پردازيم و به طور فشرده، حجيت (1) يا عدم حجيت هر يك از آن ها را مورد دقت قرار مى دهيم تا
معلوم شود كدام يك از آن ها مى تواند به عنوان منبع اجتهاد و دليل شرعى براى به دست آوردن احكام قرار گيرد.
بررسى حجيت كتاب در ميان منابع مذكور، حجيت قرآن كريم مورد اتفاق همهء مسلمين است. البته در بعضى از متون اهل تسنن، مثل: " صحيح البخارى " (1) و " صحيح مسلم " (2) و نيز برخى كتب اهل تشيع، مانند: " كافى "، (3) اخبارى نقل شده است كه از آن ها استفاده مى شود آياتى در قرآن كريم وجود داشته كه به دست ما نرسيده است.
ولى هىچكدام از اهل تحقيق از دو گروه (شيعه و سنى)، به اين اخبار اعتنا نكرده اند. بنابراين، بايد گفت كه همهء مسلمين، ظهورات قرآن را حجت مى دانند و آن را به عنوان اولين منبع عقايد و احكام اسلامى مى شناسند. البته روشن است كه استفاده از قرآن كريم، مبتنى بر دانستن مقدماتى است كه بايد تحصيل شود تا فهم معناى درست آيات ممكن گردد و مطلق از مقيد و ناسخ از منسوخ و محكم از متشابه و... باز شناخته شود.
بررسى حجيت سنت سنت، كاشف و بيانگر يكى از سه چيز است: الف) قول پيامبر (صلى الله عليه وآله) ب)
فعل پيامبر (صلى الله عليه وآله) ج) تقرير پيامبر (صلى الله عليه وآله) حجيت سنت رسول اكرم (صلى الله عليه وآله) نيز همانند حجيت كتاب الله، در كمال وضوح و روشنى است و هيچ كس نمى تواند درباره ء حجيت آن سخنى بگويد. اين سخن كه " كتاب خدا كافى است و نياز به چيز ديگرى نيست "، سخت اشتباه است، زيرا خود قرآن كريم آن را نفى كرده و مى فرمايد:
* (وانزلنا اليك الذكر لتبين للناس ما نزل اليهم) *، (1) و قرآن را بر تو نازل كرديم تا تو براى مردم بيان كنى آنچه را كه بر آنان نازل شد.
* (ما آتاكم الرسول فخذوه وما نهاكم عنه فانتهوا) *، (2) آنچه را كه پيامبر برايتان مى آورد، بگيريد، و آنچه را كه از آن نهى مى كند، وانهيد.
* (اطيعوا الله واطيعوا الرسول) *، (3) از خدا اطاعت كنيد و از رسول خدا اطاعت كنيد.
همچنين آيات و روايات بسيار ديگرى وجود دارد كه بر اين مطلب دلالت مى كنند. " امام شافعى " در اين زمينه مى گويد:
اگر سنت را به طور كلى رد كنيم، به مشكل بزرگى گرفتار مى شويم كه پذيرفتنى نيست. آن مشكل اين است كه اگر كسى اقل آنچه را كه نماز و زكات مى نامند، انجام دهد، بايد بگوييم وظيفهء خود را ادا كرده است، مثلا در هر روز دو ركعت نماز بگذارد و بگويد آنچه در كتاب خدا
نيست، بر كسى وجوب ندارد. (يعنى بيش از اصل نماز در قرآن كريم نيامده است كه آن هم با دو ركعت محقق مى شود).
اين در حالى است كه سنت، تعداد ركعات نمازها در روز و كيفيت آن ها را براى ما بيان كرده است. به همين صورت است زكات و انواع آن و مقاديرش و اموالى كه در آن زكات واجب است. (1) البته همانطور كه درباره ء كتاب الله گفته شد، براى فهم درست سنت نيز بايد مقدمات آن را تحصيل كرد و انواع سنت و كيفيت دلالت وآثار و رواياتى را كه دال بر آن است، به خوبى آموخت تا آنچه كه سنت واقعى است و دال بر حكم است، از غير آن باز شناخته شود.
سنت اهل بيت با مراجعه به سنت نبى اكرم (صلى الله عليه وآله) كه به طور مكرر در كتب معتبر اهل تسنن نقل شده است، معلوم مى شود كه از مسلمات شرع مقدس آن است كه اهل بيت پيامبر داراى مقام رفيعى هستند كه هيچ كس را به آن مقام دسترسى نيست. محبت اهل بيت پيامبر (صلى الله عليه وآله) واجب است و اتباع و پيروى از آنان لازم مى باشد.
با آن كه ترديد و شبهه اى در حجيت سنت اهل بيت وجود ندارد، ولى براى آن كه مبادا برخى در اين مطلب دچار وسوسه شوند، به طور گذرا، تنها به دو نمونه از مشهورترين و در عين حال متقن ترين دلايل آن، يعنى " آيه تطهير " و " روايات ثقلين " اشاره مى كنيم:
دليل اول حجيت سنت اهل بيت قرآن كريم مى فرمايد: * (إنما يريد الله ليذهب عنكم الرجس اهل البيت
ويطهركم تطهيرا) * (1) اين آيهء شريفه كه مشهور به آيهء تطهير است، مى فرمايد: اين است و جز اين نيست كه خداوند اراده فرموده است تا پليدى را از شما اهل بيت بزدايد وشما را پاكيزه گرداند.
درباره ء كيفيت دلالت آيهء شريفه بر حجيت سنت اهل بيت بايد گفت:
مسلما مراد آيه آن است كه خداوند مى خواهد شما اهل بيت را از هر ناپاكى حفظ كند. از سويى مى دانيم هر گناهى ناپاكى است. پس اهل بيت به اراده ء خدا از هر گناهى محفوظند و داراى رتبهء عصمت هستند.
چنان كه از كلمهء " انما " كه مفيد حصر است فهميده مى شود، اين يك اراده ء حتمى تكوينى خداوند است كه مختص اهل بيت مى باشد، و اگر نه خداوند همه را به پاكى دعوت فرموده و مى خواهد همه پاكيزه از گناه باشند.
در اين آيهء شريفه، تنها چيزى كه محتاج بررسى است، آن است كه مقصود از اهل بيت چه كسانى هستند؟
براى يافتن پاسخ، بايد به رواياتى كه درباره ء شأن نزول اين آيه وارد شده است، مراجعه كرد، تا مطلب واضح شود. ما در اينجا به عنوان نمونه، برخى از اين روايات مباركه را از مورد اعتمادترين كتاب هاى اهل تسنن ذكر مى كنيم: (2) از عايشه روايت شده است:
خرج النبى صلى الله عليه و سلم غداة وعليه مرط (3) مرجل (4)
(او مرحل) من شعر اسود، فجاء الحسن بن على فادخله، ثم جاء الحسين فدخل معه، ثم جاء فاطمة فادخلها، ثم جاء على فادخله، ثم قال: * (إنما يريد الله ليذهب عنكم الرجس اهل البيت ويطهركم تطهيرا) *، (1) پيامبر صلى الله عليه و سلم صبحى خارج شد، در حالى كه كسايى از موى سياه بز كه راه راه بود، بر دوش داشت. در اين هنگام، حسن بن على آمد، پس پيامبر او را داخل در كساء كرد. سپس حسين آمد، پس او هم داخل شد. سپس فاطمه آمد، پس او را هم داخل در كساء كرد. آنگاه على آمد، پس پيامبر او را نيز داخل كساء كرد. سپس فرمود: اين است و جز اين نيست كه خداوند اراده فرموده است تا هر نوع آلودگى را از شما اهل بيت دور كند و كاملا شما را پاكيزه گرداند. (2) از عمر بن ابى سلمه - ربيب پيامبر اكرم (صلى الله عليه وآله) روايت شده است:
نزلت هذه الاية على النبى صلى الله عليه و سلم: * (إنما يريد الله ليذهب عنكم الرجس اهل البيت ويطهركم تطهيرا) * في بيت ام سلمة، فدعا النبى صلى الله عليه و سلم فاطمة وحسنا وحسينا فجللهم بكساء وعلى خلف ظهره فجلله بكساء، ثم قال: اللهم هؤلاء اهل بيتى فاذهب عنهم الرجس وطهرهم تطهيرا. قالت ام سلمة: وانا معهم يا نبى الله؟ قال: انت على
مكانك وانت على خير، (1) از پسر ام سلمه - كه در منزل پيامبر بزرگ شده است - نقل كرده اند:
آيهء تطهير در خانهء ام سلمه نازل شد. پس پيامبر صلى الله ‌عليه و سلم فاطمه وحسن و حسين وعلى را فراخواند و آن ها را زير كسايش گرفت. آنگاه فرمود: خدايا! اينان اهل بيت من هستند، همهء آلودگى ها را از آن ها دور كن و كاملا پاكيزشان گردان.
" ام سلمه " گفت: اى پيامبر خدا! آيا من هم با آن ها هستم؟ فرمود: تو بر جاى خويش هستى و در مسير خير هستى (ولى از ما نيستى).
همين روايت را " ترمذى " با اندكى اختلاف در الفاظ نقل مى كند و زير آن مىنويسد: هذا حديث حسن صحيح، (2) اين روايت نيكو و صحيح است.
خواننده عزيز! توجه كن چگونه نبى اكرم (صلى الله عليه وآله) حساب " ام سلمه " همسر خود را از اهل بيت جدا كرد. آيا با وجود اين روايات متعدد، مى توان به احاديث انگشت شمارى كه زنان پيغمبر را اهل بيت مى داند اعتماد كرد؟ در حالى كه احتمال وضع در اين احاديث بسيار روشن است، زيرا چنان كه از كتب تاريخ و روايت، حتى مثل " صحيح مسلم " به دست مى آيد، " بنى اميه " و " بنى عباس " سعى داشتند تا نور اهل بيت را خاموش كنند. به علاوه، اصحاب رجال و تراجم، به كذاب ووضاع (3) بودن برخى از رجال اين احاديث انگشت شمار مثل " عكرمه " و " مقاتل " تصريح كرده اند.
گذشته از اين، در احاديث مزبور، فقط زنان پيامبر به عنوان اهل بيت
معرفى شده اند، در حالى كه روايات متعددى وجود دارد كه دقيقا زنان پيامبر را از دايره ء اصطلاح " اهل بيت " خارج مى نمايد.
بنابراين، به فرض كه سند اين احاديث صحيح باشد، نهايت اين است كه مفادش با مفاد روايات متعددى كه زنان پيامبر را از اهل بيت نمى داند، متعارض است و مسلما ترجيح با روايات قبل است كه داراى تعداد بيشتر و مؤيد به روايات ديگر هستند.
مسألهء ديگرى كه درباره ء آيه تطهير مطرح كرده اند، آن است كه صدر و ذيل آيهء شريفه چنين است:
* (وقرن في بيوتكن ولا تبرجن تبرج الجهلية الاولى واقمن الصلاة وءاتين الزكوة وأطعن الله ورسوله إنما يريد الله ليذهب عنكم الرجس اهل البيت ويطهركم تطهيرا * واذكرن ما يتلى في بيوتكن من ءايت الله والحكمة ان الله كان لطيفا خبيرا) *، (1) (اى زنان پيامبر!) در خانه‌هايتان بنشينيد و آرام گيريد و مانند دوره ء جاهليت پيشين خود آرايى نكنيد و نماز به پا داريد و زكات دهيد و از خدا و رسولش اطاعت كنيد. اين است و جز اين نيست كه خداوند اراده كرده است هر گونه آلودگى را از شما اهل بيت دور كند وشما را كاملا پاكيزه نمايد. از آيات و حكمت الهى كه در خانه هاى شما تلاوت مى شود متذكر شويد و پند گيريد و بدانيد كه خدا لطيف و آگاه است.
در اينجا با توجه به قبل و بعد آيهء تطهير، شبهه اى مطرح مى شود كه چرا اين آيه شريفه در ضمن آيات مربوط به زنان پيغمبر آمده است؟ در جواب بايد گفت:
اولا، چنان كه از روايات متعدد استفاده مى شود، آن قسمت از آيه شريفه كه مى فرمايد: * (إنما يريد الله ليذهب عنكم الرجس اهل البيت و يطهركم تطهيرا) * به طور مستقل نازل شده است و آنگاه بعد از نزول، از حيث ترتيب به اين صورت قرار داده شده است.
ثانيا، تغيير خطاب از جمع مؤنث (1) به جمع مذكر، (2) دليل روشنى براى تعدد مخاطب است، به ويژه با توجه به آن كه سپس دوباره به صورت جمع مؤنث خطاب (3) مى شود.
اگر گفته شود: تبدل ضمير به خاطر آن است كه غير از ازواج پيامبر (صلى الله عليه وآله)، ديگران را نيز شامل شود.
در پاسخ گفته مى شود: پس بايد حداقل اين سياق تا آخر ادامه يابد، در حالى كه چنين نيست. پس معلوم مى شود آيه شريفه ويژگى و خصوصيتى را براى عده اى معين بيان مى كند كه آن عده در ضمن روايات و سنت نبى اكرم (صلى الله عليه وآله) مشخص شده اند.
همچنين از اين تغيير سياق و به كار بردن لفظ حصر " إنما " فهميده مى شود كه اراده ء خداوند در اينجا اراده ء تكوينى است و تخلف ناپذير مى باشد، چنان كه معنى حقيقى اراده نيز همين است، زيرا اگر تأكيد خواست تشريعى بود، علاوه بر آن كه خلاف ظاهر است، از نظر سياق كلام، مستهجن بود كه اهل بيت را با حرف حصر تخصيص به ذكر دهد، چرا كه زنان پيامبر در خصيصهء خواست تشريعى مؤكد شريكند، بلكه در ابتداى آيه كريمه، آنان مورد خطاب هستند.
وانگهى، روايات و از آن جمله روايات ثقلين كه پس از اين خواهد آمد، تكوينى بودن اراده ء حق تعالى را روشن خواهد كرد. بنابراين، با توجه به اين كه اراده ء تكوينى حق تعالى تخلف ناپذير است، عصمت اهل بيت (عليهم السلام) و حجيت سنت آنان ثابت مى شود.
دليل دوم حجيت سنت اهل بيت دومين دليل حجيت سنت اهل بيت كه بنا داريم در اين مختصر ذكر كنيم، روايات ثقلين است. اين روايات با تعبيرهاى متعدد در كتب معتبر اهل تسنن وارد شده است. بعضى از اين منابع، عبارتند از: صحيح مسلم، سنن الدارمى، خصائص النسائى، سنن ابى داود، و سنن ابن ماجه، مسند احمد و مستدرك حاكم.
آن طور كه بعضى از محققين شمارش كرده اند، طرق روايت ثقلين در اهل تسنن به 27 طريق مى رسد، چنان كه از " قيصرانى " نقل شده است.
بعضى ديگر آن را تا 39 طريق شمرده اند. اين روايت از طرق شيعه، با 82 طريق وارد شده است.
ما در اينجا اين روايت مبارك را از " صحيح مسلم " و " سنن الترمذى " نقل مى كنيم:
" ابن حيان " مى گويد: من و " حصين " و " عمر بن مسلم " نزد " زيد بن ارقم " رفتيم. حصين به او گفت: اى زيد! به درستى كه تو خير كثيرى ديدى، پيامبر را ديدى، كلامش را شنيدى، در جنگها با او بودى و پشت سرش نماز خواندى. از آنچه كه از پيامبر شنيدى براى ما بگو. زيد گفت:
اى پسر برادر! به خدا كه سنم زياد شده و عمرم سپرى گرديده و بعضى از آنچه را كه از پيامبر شنيده ام، فراموش كرده ام. پس آنچه را كه مى گويم
بپذيريد و مرا به زحمت نيندازيد.
سپس گفت: روزى پيامبر صلى الله عليه و سلم بين مكه و مدينه در كنار بركهء آبى كه " خم " نام داشت، براى ما خطبه خواند و حمد و ثناى الهى را به جاى آورد و فرمود:
الا ايها الناس انا بشر يوشك ان يأتى رسول ربى فاجيب، انا تارك فيكم ثقلين اولهما كتاب الله فيه الهدى والنور فخذوا بكتاب الله واستمسكوا به... اذكركم الله في اهل بيتى، (1) اى مردم! من انسانى هستم كه نزديك است پيك الهى براى قبض روحم بيايد و من او را اجابت كنم. من در ميان شما دو چيز بر جا مى گذارم: اول، كتاب خدا، هدايت و نور در آن است پس به كتاب خدا در آويزيد و بدان تمسك كنيد. خدا را به ياد شما مى آورم درباره ء اهل بيتم. (2) در سنن الترمذى از " زيد بن ارقم " روايت شده كه پيامبر (صلى الله عليه وآله) فرمود:
انى تارك فيكم الثقلين ما ان تمسكتم به لن تضلوا بعدي، احدهما اعظم من الاخر، كتاب الله حبل ممدود من السماء الى الارض وعترتى اهل بيتى، ولن يتفرقا حتى يردا على الحوض، فانظروا كيف تخلفونى فيهما، (3) من در ميان شما دو چيز گرانبها بر جاى مى گذارم كه اگر به تمسك كنيد، بعد از من هيچ گاه گمراه نمى شويد. هر يك از آن ها از ديگرى بزرگ تر
است: كتاب خدا كه ريسمانى است كشيده شده از آسمان به زمين، و عترت و اهل بيتم. اين دو از هم جدا نمى شوند تا اين كه در كنار حوض بر من وارد شوند. پس بنگريد كه درباره ء اين دو، چگونه مرا جانشينى مى كنيد.
طبق تصريح اين روايت، اهل بيت (عليهم السلام) عدل قرآن هستند و تمسك به آنها همچون تمسك به قرآن، براى هميشه امن از ضلالت است و هرگز بين آن ها و قرآن جدايى نيست. بنابراين، همانطور كه قرآن مصون از ضلالت و خطاست، آن ها نيز مصون از خطا و ضلالت هستند، زيرا در غير اين صورت، نمى توانند هميشه عدل قرآن و جدايى ناپذير از آن باشند.
به هر حال، از روايات سابق به خوبى روشن شد كه حضرت على و زهرا وحسن و حسين (عليهم السلام) از اهل بيت هستند.
پس در زمان نزول آيه، اين بزرگواران مصداق " اهل بيت " مى باشند و سپس به شهادت روايات متواتر " الائمة اثنا عشر " و روايات ديگر، پس از آن ها نه امام از نسل حضرت حسين (عليه السلام) از اهل بيت مى باشند (1). و ما در اينجا فقط به دو روايت از پيامبر اكرم (صلى الله عليه وآله) در اين زمينه اشاره مى كنيم:
" محمد بن مثنى " با چند واسطه از " جابر بن سمره " از پيامبر اكرم (صلى الله عليه وآله) نقل مى كند:
يكون اثنا عشر اميرا... كلهم من قريش، (2) دوازده امير هستند كه همگى از قريشند.
" زياد بن مطرف " مى گويد: از پيامبر خدا صلى الله ‌عليه و سلم شنيدم كه مى فرمود:
من احب ان يحيى حياتى ويموت ميتتى فليتول عليا وذريته من بعده (1)، هر كس دوست دارد مانند من زندگى كند و مانند من بميرد، پس على را ولى گزيند و اولاد على را بعد از او.
اكنون با روشن شدن چنين مقام منيعى براى اهل بيت (عليهم السلام) كه عدل قرآن و راه نجات امت و امان از ضلالت و مطهر ومبرا از پليدى ها هستند، واضح مى شود كه سخنان آن بزرگواران و به طور كلى سنت آنان - كه حاكى از سنت رسول خداست - حجت است.
البته تشخيص سنت اهل بيت (عليهم السلام) نيز نيازمند تحصيل مقدماتى است و براى به دست آوردن سنت آنان نيز بايد از معيارهايى كه قبلا اشاره شد، استفاده گردد.
حجيت سنت صحابه سنت صحابه مادام كه به حد اجماع نرسيده باشد و موقوف بر خودشان باشد، يعنى نقل از رسول اكرم (صلى الله عليه وآله) نباشد، دليلى بر حجيت آن وجود ندارد. آنچه كه برخى به عنوان استدلال بر حجيت سنت صحابه بدان تمسك كرده اند، دو آيه از قرآن مجيد است:
آيهء نخست:
* (كنتم خير امة اخرجت للناس تأمرون بالمعروف وتنهون عن المنكر) *، (1) شما نيكوترين امتى هستيد كه براى بشر پديدار شده ايد، مردم را به نيكى ها فرا مى خوانيد و از زشتى ها باز مى داريد.
آيهء ديگر:
* (وكذلك جعلناكم أمة وسطا لتكونوا شهداء على الناس و يكون الرسول عليكم شهيدا) *، (2) و اين گونه شما را امت ميانه قرار داديم تا گواه مردم باشيد، چنان كه پيغمبر را گواه شما كرديم.
ولى بايد گفت قطعا اين دو آيهء مباركه هيچگونه دلالتى بر حجيت سنت صحابه ندارد، زيرا آيهء اول مى فرمايد: شما به خاطر امر به معروف و نهى از منكر بهترين امت هستيد و اين بدان معنا نيست كه اگر يك يا چند صحابى چيزى گفتند، سخنان آنان به عنوان خودشان حجت باشد. آيهء دوم نيز مى فرمايد شما امت وسط هستيد و از افراط وتفريط به دوريد، ولى كار به افراد از حيث فرديت ندارد، بلكه صفت امت از حيث امت بودن را بيان مى كند كه امت اسلام چنين امتى هستند.
گذشته از اين، گر چه صحابى بودن حضرت رسول اكرم (صلى الله عليه وآله) فضيلت بزرگى است، ولى چنان كه تاريخ گواهى مى دهد، برخى از صحابه، قدر اين فضيلت را ندانستند و با سوء عملكرد خود، كار را به آنجا رساندند كه
در قرآن كريم و سنت رسول اكرم (صلى الله عليه وآله) مورد اعتراض و اشكال قرار گرفتند.
سازندگان مسجد ضرار (1)، متخلفين از جهاد (2)، " وليد بن عقبة بن ابى معيط " (3)، " سمرة بن جندب " (4) و غير اين ها همگى نمونه هايى از اين واقعيت تلخ هستند.
قرآن كريم بهترين گواه بر حق ناشناسى و بلكه نفاق پاره اى از صحابه است، آنجا كه مى فرمايد:
* (وممن حولكم من الاعراب منافقون و من أهل المدينة مردوا على النفاق لاتعلمهم نحن نعلمهم) * (5)، بعضى از اعراب باديه نشين كه بر گرداگرد شما هستند، منافقند، و بعضى از اهل شهر مدينه هم منافقند و بر نفاق ثابتند، وشما از نفاقشان آگاه نيستيد، ما بر سيرت ناپاك آن ها آگاهيم.
خوب است چند نمونه از رواياتى كه تصريح به عدم عدالت برخى صحابه مى كند ذكر شود تا روشن گردد مطابق سنت رسول خدا (صلى الله عليه وآله) نمى توان سنت صحابه را به طور مطلق حجت دانست.
پيامبر گرامى (صلى الله عليه وآله) فرمود:
... الا وإنه سيجاء برجال من أمتي فيؤخذ بهم ذات الشمال، فأقول يا رب أصحابى! فيقال: إنك لاتدرى ما أحدثوا بعدك.
فأقول: كما قال العبد الصالح: * (وكنت عليهم شهيدا ما دمت فيهم فلما توفيتني كنت أنت الرقيب عليهم وأنت على كل شئ شهيد * إن تعذبهم فإنهم عبادك وان تغفر لهم فإنك أنت العزيز الحكيم) * (1) قال: فيقال لى: إنهم لم يزالوا مرتدين على أعقابهم منذ فارقتهم، (2) آگاه باشيد كه به زودى عده اى از افراد امت من مى آيند كه جهنم آنها را مى گيرد. پس من به خدا عرض مى كنم: " بار خدايا اصحاب مرا درياب! " پس گفته مى شود: تو نمى دانى آنچه را كه آن ها بعد از تو كرده اند. پس من همان كلامى را مى گويم كه عبد صالح گفت: " و بر آن مردم گواه و ناظر بودم، مادامى كه در ميان آن ها بودم، و چون روح مرا باز ستاندى، باز تو خود نگهبان و ناظر احوال آنان بودى و تو بر همه خلق عالم گواهى، اگر آنان را عذاب كنى باز خدايا همه بندگان تواند و اگر از گناه آن ها در گذرى باز توانا و درست كردارى ". پس به من گفته مى شود: از وقتى كه از آنان جدا شدى، آن ها به عقب بازگشتند و مرتد شدند.
صحيح مسلم از " حذيفه " نقل مى كند:
قال النبى صلى اللهعليه وسلم: في اصحابى اثنا عشر منافقا، فيهم ثمانية * (لايدخلون الجنة حتى يلج (1) الجمل في سم (2) الخياط) *، (3) در ميان اصحابم دوازده نفر از منافقين وجود دارند كه هشت نفر از آن ها " به بهشت درنيايند تا آن كه شتر در چشم سوزن درآيد ". (4) مانند اين روايت نيز در مسند احمد نقل شده است. (5) جالب است كه بعضى از روات وقتى ديدند اين حديث به مذاق آنان جور در نمى آيد، كلمهء " في اصحابى " را تبديل به " في امتى " كردند. (6) يا مثل " نووى " در شرح خود بر صحيح مسلم، كلمهء " اصحابى " را به معناى كسانى دانسته است كه به صحبت رسول اكرم (صلى الله عليه وآله) نسبت داده شده اند، نه اين كه واقعا اصحاب پيامبر باشند. (7) من در اين جا قضاوت را به عهده ء خوانندگان مى گذارم كه آيا براستى چنين تصرفاتى در احاديث صحيح است؟
در صحيح البخارى آمده است:
عن العلاء بن المسيب عن ابيه، قال: لقيت البراء بن عازب رضى عنهما، فقلت: طوبى لك! صحبت النبى... فقال: يابن
اخى! انك لاتدرى ما احدثنا بعده، (1) از " علاء ابن مصيب " از پدرش روايت شده كه گفت " براء بن عازب " را ديدم و به او گفتم خوشا به حالت! با پيامبر بودى... پس گفت: اى پسر برادر! تو نمى دانى بعد از او چه كرديم.
بنابراين، وقتى بنا به مقتضاى حديث پيامبر (صلى الله عليه وآله)، ممكن است صحابى مرتد شود، به طريق اولى ممكن است از عدالت نيز خارج شود. با چنين حالى، چگونه ممكن است كه سنت همهء صحابه را حجت بدانيم؟ پس اين كه گفته مى شود سنت صحابى به طور مطلق حجت است، دليلى ندارد، بلكه دليل بر خلاف آن موجود است.
حجيت اجماع منبع ديگر اجتهاد، اجماع است. معناى اين سخن آن است كه اگر امرى مورد اتفاق همهء مسلمين بود، حجت است.
در اين مورد بايد گفت: اگر حقيقتا درباره ء حكمى چنين اجماع و اتفاقى حاصل شود، بى شك حجت است، حداقل به واسطهء آن كه معصوم نيز جزء آنان است. اما اگر صرفا اتفاق عده اى از مسلمين باشد، هر كس كه باشد، حجت نيست.
حجيت عقل حجيت عقل در احكام فقهى محل اختلاف است. عده اى عقل را منبع حكم شرعى مى دانند و مى گويند: بعد از آن كه عقل، حسن يا قبح چيزى را درك كرد، مىفهميم شرع نيز بر طبق آن حكم دارد. مثلا اگر عقل حكم به
قبح ظلم مى كند، مىفهميم شارع نيز آن را حرام مى داند، و اگر عقل حكم به حسن عدل مى كند، مىفهميم شارع آن را واجب نموده است.
اين خلاصه اى از بحث حجيت عقل بود، اما تفصيل مبحث نيازمند رسالهء مستقلى است. (1)
حجيت قياس، استحسان و...
حجيت قياس، استحسان و مصالح مرسله ابتدا به تعاريف هر يك مى پردازيم و آنگاه بحث كوتاهى پيرامون حجيت آن ها مطرح مى كنيم.
قياس: براى قياس تعاريف متعددى ذكر كرده اند كه برخى از بدين قرار است:
الف - تعريف اول:
تعدية الحكم من الاصل إلى الفرع لعلة متحدة فيهما، سرايت دادن حكم از اصل به فرع، به جهت علتى كه بين آن دو مشترك است.
ب - تعريف دوم:
إثبات حكم معلوم لمعلوم بأمر جامع، ثابت كردن حكم معلومى براى معلوم ديگر، به واسطهء جامعى كه بين هر دو وجود دارد.
استحسان: براى استحسان نيز تعاريف متعددى ذكر كرده اند كه به سه مورد اشاره مى شود:
الف - تعريف نخست:
صدور حكم من المجتهد به مجرد كونه مستحسنا عنده، صادر شدن حكم از مجتهد، فقط به خاطر آن كه به نظر او خوب است.
ب - تعريف دوم:
دليل ينقطع في نفس المجتهد ويقصر عنه عبارته، دليلى كه در انديشهء مجتهد مانده و عبارتش نسبت به آن نارساست.
ج - تعريف سوم:
عدول من حكم الدليل إلى العادة لمصلحة الناس، عدول كردن از حكم دليل، به عادت، براى رعايت مصلحت مردم (1).
مصالح مرسله: در تعريف مصالح مرسله بايد مقصود از دو كلمه " مصالح " و " مرسله " را بدانيم. گفته اند: " مقصود از مصلحت محافظت بر مقصود شرع است ". همچنين گفته اند: " مراد از " مصالح " در اينجا، سببى است كه مؤدى به مقصود شرع شود، خواه عبادت باشد وخواه عادت.
هدف از " عبادت " آن چيزى است كه شارع آن را به جهت حق خود مى خواهد و مراد از " عادت " آن چيزى است كه شارع آن را براى نفع بندگان و نظم زندگى و احوال آنان خواسته است ".
و اما در مقصود از " مرسل " بودن، بين قائلين به آن اختلاف است.
برخى مقصود از آن را استناد نكردن به هيچگونه نص مى دانند و مى گويند: " چيزهايى است كه حق اكتشاف آن به عقل واگذار شده است ".
برخى ديگر، مقصود از " ارسال " را عدم استناد بر نص خاص مى دانند، نه آن كه اصلا نصى وجود نداشته باشد، بلكه مستند، نصوص كلى است كه مى توان از آن استفاده نمود. (1) تا اين جا تعاريف هر يك از قياس، استحسان و مصالح مرسله را بيان كرديم.
اما از نظر حجيت بايد گفت حجيت هر يك از قياس، استحسان و مصالح مرسله محل اشكال است، و در واقع، استدلال هايى كه بر صحت آنها به طور مطلق شده است، مخدوش مى باشد.
عده اى از محقق ترين علماى اهل تسنن نيز حجيت آن ها را نپذيرفته اند، زيرا همهء اين عناوين در يك امر مشتركند و آن " پيروى از غير علم " است كه در قرآن كريم از آن نهى شده است، حتى اگر موجب ظن باشد. آيات زير روشن ترين دليل بر بطلان تبعيت از غير علم است:
خداوند متعال مى فرمايد:
* (لاتقف ما ليس لك به علم) *، (2) و هرگز از آنچه كه علم ندارى، پيروى مكن.
قرآن كريم در جاى ديگر مى فرمايد:
* (إن يتبعون الا الظن وإن الظن لايغنى من الحق شيئا) *، (3)
تبعيت نمى كنند مگر از گمان، حال آن كه ظن و گمان هرگز انسان را از حق بى نياز نمى كند.
چه " قياس " كه بيشتر اهل تسنن و به ويژه " حنفى " ها طرفدار آن هستند و چه " استحسان " كه اعتقاد به آن منسوب به " حنبلى " ها و " حنفى " هاست و چه " مصالح مرسله " كه " مالكى " ها و " حنبلى " ها از آن استفاده مى كنند، همه پيروى از غير علم است و دليلى بر جواز نداريم، زيرا مطابق آيات فوق، تبعيت از ظن جايز نيست و در مورد قياس، استحسان و مصالح مرسله، دليل قاطعى كه ما را از اين قاعده و حكم عام قرآن خارج كند، وجود ندارد.
بلى! در مواردى مثل " قياس منصوص العله "، " ترجيح اهم بر مهم هنگام تزاحم احكام " و " اعمال رأى حاكم " به عنوان ولى - نه به عنوان اصل شرع و انتساب آن به اسلام - مى توان آن را پذيرفت. پس در مورد قياس بايد به دو نكته توجه كرد:
اولا، قياسى كه در اينجا مورد نقد قرار گرفته است، قياسى است كه علت حكم به وسيلهء حدس و استنباط به دست آمده باشد، و اگر نه چنان چه در روايت به علت حكم تصريح شده باشد، آن قياس منصوص العله خواهد بود و از بحث خارج است، زيرا در حقيقت قياس نيست، بلكه تطبيق قاعده ء كلى يقينى است. (1) ثانيا، اين اصطلاح در مورد قياس، با اصطلاح قياس در علم منطق فرق دارد، زيرا چنين قياسى به اصطلاح منطق، تمثيل ناميده مى شود.
بنابراين، از مجموع آن چه گفته شد، دانسته مى شود دليلى بر صحت آنچه كه به عنوان " رأى " شناخته شده، وجود ندارد، زيرا عمده ء آنچه كه به عنوان مدرك رأى - اعم از قياس، استحسان يا مصالح مرسله - شناخته شده است، " حديث معاذ " است كه چنانچه خواهيم ديد، استدلال به آن مخدوش است، خصوصا اين كه " ابن ماجه " روايت ديگرى از " معاذ " نقل كرده است كه خلاف اين مدعا را ثابت مى كند. عنوان بعدى به بررسى همين مسأله اختصاص دارد.
استدلال به حديث معاذ مهمترين دليلى كه براى حجيت رأى يا جواز اجتهاد به رأى بدان تمسك شده است، " حديث معاذ " است. وقتى كه رسول اكرم (صلى الله عليه وآله) صحابى جوان و با كفايتش " معاذ بن جبل " را به يمن مى فرستادند، با او درباره ء قضاوت گفتگويى داشتند كه در " سنن الدارمى " چنين روايت شده است:
سنن الدارمى، ج 1، ص 60 عن معاذ، أن النبى صلى الله عليه وآله و سلم لما بعثه إلى اليمن قال: أرأيت إن عرض لك قضاء كيف تقضي؟ قال:
أقضي بكتاب الله، قال: فإن لم يكن في كتاب الله؟ قال: فبسنة رسول الله صلى الله ‌عليه و سلم، قال: فإن لم يكن في سنة رسول الله؟ قال: أجتهد رأيى ولاآلو، قال: فضرب صدره، ثم قال: ألحمدلله الذي وفق رسول رسول الله لما يرضي رسول الله، (1)
از " معاذ " روايت شده است هنگامى كه پيامبر او را به سوى يمن مى فرستاد، فرمود: اگر قضاوتى براى تو پيش آمد، چه خواهى كرد؟
گفت: به كتاب خدا داورى مى كنم. فرمود: اگر در كتاب خدا نبود، چه؟
گفت: به سنت رسول خدا صلى الله عليه و سلم قضاوت مى كنم. فرمود:
اگر در سنت رسول خدا هم نبود، چه؟ گفت: به رأى و نظر خودم اجتهاد مى كنم و نمى ترسم. " معاذ " نقل كرد كه پيامبر به سينه اش زد و فرمود: سپاس خدايى را كه فرستاده ء رسول خدا را به آنچه رسولش را راضى مى كند، موفق كرد.
" ابن حزم " درباره استدلال به اين حديث بر جواز اجتهاد به رأى مى گويد: " احتجاج به اين خبر جايز نيست، زيرا تنها از طريق " حارث بن عمرو " روايت شده و او مجهول است و هيچ كس نمى داند او كيست؟ " " بخارى " در " تاريخ الاوسط " مى گويد:
" حارث " - راوى اين حديث - شناخته نمى شود، مگر به اين حديث و صحيح نيست. آن گاه " حارث " از افرادى از اهل " حمص " روايت مى كند كه معلوم نيست چه كسانى هستند؟ به علاوه، اين روايت هرگز در عصر صحابه شناخته نشده و هيچ كس آن را ذكر نكرده است، همچنين در عصر تابعين، تا آن كه " ابو عون " آن را از ناشناخته اى گرفته است و وقتى اصحاب رأى آن را نزد " شعبه " يافتند، در هر جا پخش كردند و در دنيا اشاعه دادند.
همچنين " ابن حزم " مى گويد:
دليل وضع اين خبر و بطلانش آن است كه محال است كه رسول خدا بگويد: " اگر در كتاب خدا نيافتيد و نه در سنت رسول خدا "، در حالى كه
رسول خدا سخن خداوند را مى داند كه فرمود: * (واتبعوا ما انزل إليكم من ربكم) * (1) و سخن خداوند كه فرمود: * (أليوم أكملت لكم دينكم) * (2) و سخن خداوند كه فرمود: * (و من يتعد حدود الله فقد ظلم نفسه) * (3) به علاوه، به فرض صحت، معناى " اجتهد رأيى " آن است كه: " تلاش مى كنم تا حق را در قرآن و سنت بيابم و كوتاهى نمى كنم. (4) گذشته از اين، اين روايت در " باب قضاء " (5) است كه بايد بين خصمين به گونه اى فيصله داده شود، چنان كه ترمذى اين روايت را در كتاب " الاقضيه " آورده است. (6) لذا تسرى آن به " باب افتاء " (7) نيازمند دليل است.
وانگهى، در " سنن ابن ماجه " روايت ديگرى از " معاذ " وجود دارد كه با اين روايت معارض است:
سنن ابن ماجه، كتاب المقدمه حدثنا معاذ بن جبل، قال: لما بعثنى رسول الله صلى الله عليه و سلم الى اليمن قال: لاتقضين ولا تفصلن الا بما تعلم، فان اشكل عليك امر فقف حتى تبينه او تكتب الى فيه، (8)
معاذ گفت وقتى كه پيامبر مرا به سوى يمن فرستاد، فرمود: قضاوت نكن و فيصله نده، مگر به آن چه كه يقين دارى. پس اگر امرى بر تو دشوار شد، پس توقف كن و فتوا نده تا اين كه بر تو روشن گردد يا آن كه درباره ء آن به من نامه اى بنويس.
همچنين روايات ديگرى وجود دارد كه عمل به رأى را خطا مى شمارد:
پيامبر اكرم (صلى الله عليه وآله) فرمود:
... فيبقى ناس جهال يستفتون فيفتون برأيهم فيضلون و يضلون (1)، پس مردمى نادان باقى مى مانند كه از آنان سؤال مى شود و طبق رأى خود جواب مى دهند، پس گمراه مى كنند و گمراه مى شوند.
رسول خدا (صلى الله عليه وآله) فرمود:
لم يزل أمر بنى إسرائيل معتدلا حتى نشأ فيهم المولدون، أبناء سبايا (2) الامم، فقالوا بالرأى فضلوا وأضلوا، (3) هميشه امر بنى اسرائيل بر اعتدال بود تا آن كه افراد غير اصيل در بين آن ها ظاهر شدند كه فرزندان اسيران امت ها بودند. آن ها به رأى خود فتوا دادند، پس گمراه شدند و گمراه كردند.
" بخارى " در صحيحش مى گويد:
لم يقل برأى ولا بقياس لقوله تعالى * (بمآ أرلك الله) *، (1) پيامبر اكرم هيچ گاه سخن به " رأى " و " قياس " نفرمود، به خاطر فرموده ء خداى متعال: * (بمآ أرلك الله) * (2)
باز يا بسته بودن باب اجتهاد آخرين مطلبى كه در اين مختصر به آن اشاره مى كنيم، مسألهء انفتاح يا انسداد باب اجتهاد است. در زمان ما اكثريت اهل تسنن، مگر جمعى از محققين آنها، قائل به انسداد باب اجتهاد هستند.
" شيخ احمد عبد الرحيم " از علماى اهل تسنن، مجتهدين را به طبقات سه گانه تقسيم مى كند و طبقهء سوم را " مجتهدين منتسب " مىنامد، و آنگاه وظيفهء عموم مردم را پيروى از چنين مجتهدانى معرفى مى كند.
مقصود او از " مجتهد منتسب " چنان كه در عباراتش آمده است، مجتهدى است كه به يكى از مذاهب اربعه (شافعى، حنبلى، مالكى، حنفى) منسوب باشد و چيزى بر خلاف اجتهاد آن چهار مذهب، اجتهاد نكند. او مى گويد:
طبقهء سوم كسانى از مسلمين هستند كه از رأس سده ء چهارم پيدا شدند. بر عامى واجب است كه از مجتهد منتسب به يكى از مذاهب اربعه تقليد كند، نه غير. زيرا مجتهد مستقل تا امروز محال است. (1)
و مهم ترين دليل او بر مدعايش اين است كه:
امت اجماع كرده اند بر اين كه در شناخت شريعت، اعتماد بر سلف نمايند. پس ما هم بايد به آن ها مراجعه كنيم، و رجوع به سلف نمى شود، مگر آنچه به سند صحيح از آن ها مروى باشد و در كتاب هاى مشهور با بيان ارجح از دلالت آن ها و تخصيص عموم آنها و جمع بين مختلفاتشان مدون باشد. اين خصوصيات يافت نمى شود مگر در مذاهب اربعه. هيچ مذهب ديگرى به غير اين صفت نيست، مگر اماميه وزيديه، و آنان اهل بدعت هستند. (1) ما مىپرسيم: اگر كسى آنچه را از اين ائمه چهارگانهء اهل تسنن مأثور است، بداند و بفهمد كه همهء آنان يا برخى از آنان در استنباط مسائلى خطا كرده اند، آيا باز هم بايد از آنان تبعيت كند؟
آيا اگر رأيى از غير اين ها به همين قوت نقل شده باشد، مثلا از اساتيد رؤساى مذاهب اربعه يا از مشاهير يا معاصرين اينها، باز هم قائل به اين هستيد كه بايد فقط از يكى از اين ها تقليد كرد؟
به علاوه، تبعيض در تقليد چه عيبى دارد؟ وقتى مى بينيم در جايى فتواى يكى از اين ائمه يا غير آنان، مستدل تر است و خود ما نيز همان را مىفهميم، چرا از آن دست بكشيم و خود را ملتزم به يك مذهب خاص بدانيم؟ آيا اين خود يك بدعت بزرگ نيست كه فهم اسلام را محصور در چهار نفر بكنيم؟
قرآن كريم و روايات شريفه ما را به تفقه در دين دعوت مى كنند.
رجوع به سلف در نقل است، نه در استنباط، خصوصا اگر مخالف استنباط خود ما باشد. كسانى كه فقه را موقوف بر اين چهار نفر دانسته اند، درباره ء
فرمايش پيامبر (صلى الله عليه وآله) چه مى گويند كه فرمود:
نضر الله عبدا (أو رحم الله من) سمع مقالتى فوعاها ثم اداها إلى من لم يسمعها، فرب حامل فقه لا فقه له و رب حامل فقه إلى من هو أفقه منه، (1) خداوند مقام آن بنده را خرم دارد كه سخنانم را بشنود و به خاطر سپرد و آنگاه به آن كس كه آن ها را نشنيده، برساند. چه بسا روايت كننده ء حديث، كه خود از فهم آن عاجز است، و چه بسا روايت كننده ء حديث كه آن را براى كسى روايت مى كند كه از او بيشتر مى فهمد.
به علاوه، اين روش بر خلاف اجماع مسلمين صدر اول و زمان تابعين است. " مولوى شاه ولى الله دهلوى " در رسالهء " الانصاف " مى گويد:
مردم در سده ء اول و دوم اجتماع بر تقليد از مذهب واحدى نداشتند.
عوام، احكام را از پدرانشان يا از علماى شهرشان كه داراى قوه ء استنباط كلى يا جزيى از كتاب و سنت بودند، اخذ مى كردند. (2) آيا اين بدعت نيست كه روش صحابه و تابعين را رها كنيم و فهم دين خدا را محصور در چهار نفر بنمائيم؟
وانگهى، اين چه سخنى است كه اماميه اهل بدعت هستند؟ آيا پيروى از اهل بيت و سلالهء نبوت بدعت است، در حالى كه ائمهء اربعهء اهل تسنن مستقيما يا غير مستقيم خوشه چين خرمن علم امام صادق (عليه السلام) بوده اند.
چنان كه در كتاب " التحفة الاثنى عشريه " - كه در رد شيعه نوشته شده
است (1) - به نوعى به اين مطلب اعتراف مى كند. در آنجا چنين آمده است:
وهذا أبوحنيفة رضى الله تعالى عنه وهو هو بين أهل السنة كان يفتخر ويقول بافصح لسان لولا السنتان لهلك النعمان يريد السنتين اللتين صحب فيهما لاخذ العلم الإمام جعفر الصادق رضى الله تعالى عنه، (2) اين ابوحنفيه - رضى الله تعالى عنه - است كه با وجود مقام شامخش نزد اهل تسنن، افتخار مى كند و با رساترين زبان مى گويد: اگر آن دو سال نبود، نعمان (ابو حنيفه) هلاك مى شد. مقصود ابوحنيفه از دو سال، همان دو سالى است كه براى اخذ علم با امام صادق - رضى الله تعالى عنه - مصاحبت داشت.
مالك مى گويد:
اختلفت الى جعفر بن محمد زمانا، فما الا على ثلاث خصال:
اما مصل و اما صائم و اما يقرء القرآن، و ما رأيته يحدث عن رسول الله صلى الله عليه وسلم الا على طهارة وكان
لايتكلم فيما لايعنيه وكان من العلماء العباد الزهاد الذين يخشون الله...، (1) مدتى پيش جعفر بن محمد (امام صادق (عليه السلام)) رفت و آمد كردم. پس او را نديدم مگر در يكى از اين سه حال: يا نماز مى گذارد يا روزه بود يا قرآن مى خواند. او را هيچ گاه نديدم كه از رسول خدا صلى الله عليه و سلم حديث نقل كند، مگر آن كه با طهارت بود. هيچ گاه حرف بيهوده نمى زد، و از دانشمندان و عبادت پيشگان و اهل زهد و كسانى بود كه از خدا مىترسند.
و هنگامى كه از " ابوحنيفه " پرسيده مى شود: من افقه من رأيت؟ (2) پاسخ مى دهد:
ما رأيت احدا افقه من جعفر بن محمد، لما اقدمه المنصور الحيرة، بعث الى، فقال: يا ابا حنيفة! ان الناس قد فتنوا بجعفر ابن محمد، فهيئ له من مسائلك الصعاب. فهيأت له اربعين مسألة، ثم اتيت اباجعفر، وجعفر جالس عن يمينه، فلما بصرت بهما دخلنى لجعفر من الهيبة ما لا يدخلنى لابى جعفر، فسلمت واذن لى، فجلست ثم التفت الى جعفر، فقال: يا ابا عبد الله!
تعرف هذا؟ قال: نعم، هذا ابوحنيفة. ثم اتبعها: قد اتانا. ثم قال:
يا اباحنيفة! هات من مسائلك نسأل ابا عبد الله فابتدأت اسأله. فكان يقول في المسألة: انتم تقولون فيها كذا وكذا و اهل المدينة يقولون كذا وكذا ونحن نقول كذا وكذا. فربما
تابعنا وربما تابع اهل المدينة وربما خالفنا جميعا، حتى اتيت على اربعين مسألة ما اخل منها مسألة. ثم قال ابوحنيفة: اليس قد روينا ان اعلم الناس اعلمهم باختلاف الناس؟، (1) هيچ كس را فقيه تر از " جعفر بن محمد " نديدم. وقتى كه " منصور " او را به " حيره " فراخواند، كسى را به سوى من فرستاد و گفت: اى ابوحنيفه! مردم مفتون و شيفتهء جعفر بن محمد شده اند (و من ناچارم او را جلب كنم) پس سؤالات دشوارت را براى او آماده كن. من چهل مسأله براى او آماده كردم. آن گاه نزد اباجعفر رفتم در حالى كه جعفر در سمت راست او نشسته بود، پس هنگامى كه آن دو را ديدم، از ابهت جعفر بيم مرا فرا گرفت آن طور كه از ابى جعفر چنين احساسى به من دست نداد. پس سلام كردم و به من اجازه داد و نشستم. جعفر به سوى من توجه كرد و گفت: اى ابا عبد الله! آيا اين را مى شناسى؟ گفت:
بله! اين ابوحنيفه است. سپس ادامه داد: نزد ما آمده است، سپس گفت: اى ابوحنيفه! مسائلت را بياور تا از ابا عبد الله بپرسيم. پس شروع به سؤال كردم و او در هر مسأله مى گفت: شما اين گونه مى گوييد و اهل مدينه آن گونه مى گويند و ما چنين مى گوييم. پس گاهى با ما همراه مى شد و گاه با اهل مدينه و گاه با همهء ما مخالفت مى كرد. تا آن كه به مسألهء چهلم رسيدم و هيچ مسأله اى جا نماند. سپس ابوحنيفه گفت: آيا چنين نيست كه به ما گفته شده داناترين مردم، آگاه ترين آن ها به اختلاف اقوال است؟
آفات تعصب جاهلانه متأسفانه تعصب هاى كوركورانه و جاهلانه، همواره در طول تاريخ
آسيب ها و صدمات جبران ناپذيرى بر پيكر امت اسلام وارد كرده است.
چه بلاهايى كه به اسم اسلام بر سر مسلمين آمد و صفحات تاريخ را سياه كرد! صاحب " معجم البلدان " در ماده " اصفهان " مىنويسد:
در اصفهان، در اين وقت و پيش از اين به خاطر تعصب زيادى كه بين شافعيه و حنفيه است و جنگ هاى مداومى كه بين دو گروه است، خرابى منتشر شده و هر گاه دسته اى پيروز شود، محلهء ديگر را غارت مى كند و آتش مى زند و خراب مى كند و هيچ عهد و پيمانى باز دارنده ء آن ها نيست. (1) نظير اين قضيه از " مرآة الجنان " نقل شده است. (2) در نيشابور نيز بين حنفيه و شافعيه درگيرى بزرگى پيدا شد و بازارها و مدارس سوزانده شد و كثيرى از شافعيه به قتل رسيدند. سپس بر حنفى ها پيروز شدند و در انتقام زياده روى كردند. اين وقايع در سال 554 اتفاق افتاد. مثل همين جريان در سال 716 بين شافعيه و حنابله اتفاق افتاد. (3) همين قضايا در سال 323 در بغداد نيز رخ داده بود. (4) نمونه هاى فراوان ديگرى از اين دست اتفاق افتاده كه برخى از آن ها را مىتوانيد در كتاب پر بار " الامام الصادق والمذاهب الاربعه " (5) ببينيد. شايد تصور كنيد كه اين درگيرى ها، تنها مربوط به عوام بوده و علماى مذاهب اربعه از اين قضايا بر كنار بوده اند، اما متأسفانه واقعيت آن است كه سر
سلسله جنبان همه يا بسيارى از اين درگيرىها و برادر كشىها، برخى از علماى مذاهب بودند كه با فتاواى خود، عوام را تحريك مى كردند. به عنوان مثال، " شيخ ابن حاتم حنبلى " معتقد بود: كسى كه حنبلى نيست مسلمان نيست. (1) در همين حال " شيخ ابوبكر مقرى واعظ " در جوامع بغداد قائل به كفر همه حنابله بود. (2) همچنين از " محمد بن موسى حنفى "، قاضى دمشق، متوفى به سال 506، نقل شده است كه مى گفت: " اگر كار در دست من بود، از شافعيه جزيه مى گرفتم " و در همين حال " ابو حامد طوسى " متوفى به سال 567 گفته است: " اگر كار در دست من بود، بر حنبلىها جزيه وضع مى كردم ". (3) اين تعصب‌هاى كوركورانه تا آن حد شدت يافت كه به كتب رجال و تراجم نيز سرايت كرد و افرادى فقط به خاطر مذهبشان عنوان " ضعيف " و " كذاب " پيدا كردند. " سبكى " مى گويد:
جهل و تعصب در مورخين بيش از جرح و تعديل است و كم تر تاريخى را خالى از اين ديدم. تاريخ شيخ ما " ذهبى " - غفر الله له - با خوبى و جامعيتى كه دارد، لبريز از تعصب است. او اهل دين را كه برگزيدگان خداوند هستند، بسيار مورد طعن قرار داده است و با زبان خود بر كثيرى از ائمه شافعيه و حنفيه جسارت كرده و از حق منحرف شده و افراط كرده، ولى در مورد مجسمه مدح نموده و زياده روى كرده است.
" حافظ صلاح " مى گويد:
حافظ، شمس الدين ذهبى با آن كه شكى در دين وورع او نيست، لكن
مذهب اثبات ومنافرت تأويل و غفلت از تنزيه بر او غلبه كرده تا آنجا كه اين مسأله در طبع او موجب انحراف شديدى شده است. (1) بالاتر از اينها، برخى از آنها اخبارى را در فضيلت ائمهء خود جعل كرده و - العياذ بالله - به رسول اكرم (صلى الله عليه وآله) نسبت داده اند، مثل آنچه كه در مورد " ابى حنيفه " جعل كرده اند: " الانبياء يفتخرون بى وانا افتخر بابى حنيفه، من احبه فقد احبنى و من ابغضه فقد ابغضنى (2)، انبيا به من افتخار مى كنند و من به ابى حنيفه افتخار مى كنم. هر كس او را دوست بدارد مرا دوست مى دارد و هر كس او را دشمن بدارد، مرا دشمن داشته است ". و امثال اين. (3) همچنين رواياتى در مذمت ائمه ديگر جعل كردند، چنان كه " ابن حجر " درباره ء " محمد بن سيعد تورقى " مى گويد: او از وضاعين است و مطالب زشتى را عليه ثقات وضع كرده است... كه از آن جمله اين روايت است:
" سيكون في امتى رجل يقال له محمد بن ادريس (يعنى الشافعى) فتنته على امتى اضر من فتنة ابليس (4)، يعنى به زودى در امتم مردى مى آيد كه به او ابن ادريس (شافعى) گويند، و ضرر فتنه اش بر امتم از ابليس بيشتر است ".
جمع بندى مسأله انفتاح يا انسداد اينها نمونهء رفتارهايى است كه متعصبين از اين چهار مذهب با خودشان انجام دادند. با اين وضعيت، روشن مى شود كه آنها با مذهب اهل بيت (عليهم السلام) چه كردند! چه جرح و تعديل‌هاى نابجا كه نكردند و چه احاديث خرافى كه براى خاموش نمودن نور اهل بيت (عليهم السلام) جعل ننمودند! (1) البته در ميان آنان نيز مى توان كم وبيش حرف حق را به دست آورد و افراد منصفى بوده اند كه تا حدودى طريق احتياط در پيش گرفته اند.
به هر حال، انحصار اجتهاد در فقهاى اربعه، امرى است كه سابقه نداشته است. بله! در طول تاريخ، گاهى مذهبى بر مذهب ديگر غلبه پيدا مى كرد، ولى اين يك مسأله سياسى بوده است كه به خواسته و هواى حكمرانان و خلفا بستگى داشت. به عنوان مثال، وقتى " ابو يوسف "، شاگرد " ابوحنيفه " متولى قضا شد، قضات حنفى و مذهب ابوحنيفه را مسلط كرد.
نمونه‌هاى ديگرى از اين دست را مىتوانيد در كتاب شريف " تاريخ حصر الاجتهاد " بخوانيد.
به هر حال، آنچه از كلام مورخين به دست مى آيد آن است كه حصر مذاهب به طور رسمى و مؤثر در مذاهب چهارگانه، و منع از ساير مذاهب، حدود قرن هفتم هجرى به وقوع پيوسته است.
بنابراين، حق آن است كه باب اجتهاد گشوده است و هيچ گاه فهم دين منحصر در آنچه كه مالك، ابوحنيفه، شافعى وابن حنبل فهميده اند، نيست. رجوع به گذشتگان نيز تنها در نقل است، نه در اجتهاد. (2)
ابن عباس:
... در كتاب خدا جز مسح (پاها براى وضو) نمى يابم.
سنن ابن ماجه، ج 1، ش 458 في الزوائد: سند حديث نيكو است.
وضو در كتاب و سنت
مقدمه الحمدلله رب العالمين و صلى الله على محمد وآله الطاهرين وصحبه المنتجبين ولعنة الله على أعدائهم إلى يوم الدين.
از جمله احكامى كه جميع مسلمين در وجوب وشرطيت آن براى نمازهاى يوميه (1) اتفاق نظر دارند، طهارت است. طهارت، در مورد شخصى كه غسل جنابت بر او واجب نباشد. به وسيلهء وضو محقق مى شود.
ليكن برخى از افعال و شرايط وضو، نظير وظيفهء مكلف در هنگام وضو نسبت به پاها، مورد اختلاف واقع شده است.
بيشتر علماى اهل تسنن معتقدند كه شستن پا در وقت وضو واجب است، ولى فتواى همهء فقهاى شيعه آن است كه بايد مسح شود. همچنين بر فرض لزوم مسح، آيا همهء پا بايد مسح شود؟ يا آن كه مسح همهء پا لزومى ندارد و فقط مسح از سرانگشتان تا كعبين (2) كفايت مى كند؟
قبل از ورود در بحث، نظر مخاطبين محترم اين رساله را كه عمدتا از دانشمندان محترم برادران اهل تسنن هستند، به چند نكته جلب مى كنم:
الف) بسيارى از عقايد و اعمالى كه امروزه از مسلمات مذهب پنداشته مى شود، در زمان صحابه وتابعين وتابعين تابعين و بلكه يكى - دو نسل بعد از آنان، چنين نبوده است. در واقع، ميان فقها و دانشمندان گذشته، درباره ء بسيارى از اين گونه مسائل اختلاف وجود داشته است، ولى با گذشت زمان و به خاطر عوامل مختلف سياسى و عملى و غيره، برخى از آرا (و حتى گاهى يك رأى) بر ساير آرا غالب گشته است. روشن است كه در چنين حالتى، چه بسا خواص و دانشمندان نسبت به نظريهء مسلط مرعوب مى شوند و در صدد برمىآيند تا به هر قيمت براى آن (هر چند ناموجه) برهان و دليل فراهم كنند.
سر مطلب آن است كه آنان از ابتدا در محيط خانه با اين نظر پرورش يافته و به آن خو گرفته اند، در جامعهء هم كيشان خود نيز همواره با همين وضعيت روبرو بوده اند، به ناچار رها شدن از چنين نظرى، با آن رسوبى كه در انديشه و جان انسان مى كند، بسيار مشكل است.
لكن انصاف و خردمندى اقتضا مى كند كه ما خود را از اين گرداب‌ها نجات دهيم و همواره با فكرى آزاد و منطقى، بينديشيم و بر اين اساس انتخاب كنيم. بحث مورد نظر ما يكى از واضح ترين مصاديق اين مسأله است.
ب) مدرك اصلى در استنباط احكام دين، قرآن كريم است. قرآن از هر گونه باطل به دور است و بايد همه چيز به آن ارجاع داده شود. اگر خبرى يا اخبارى مخالف نص كلام الله مجيد بود، مسلما مطرود است و بايد كنار زده شود. اگر اخبار با يكديگر متعارض بودند، بدين صورت كه برخى مطابق ظاهر كلام الله و برخى مخالف آن بودند، قطعا ترجيح با آن دسته از اخبار است كه با ظاهر كلام الله سازگار است. البته اخبار مخالف با ظاهر كلام الله، هر چند در صورتى كه معارض نداشته باشد، ممكن است كسى
آنها را مبين ومفسر كتاب خدا قرار دهد و دست از ظاهر كتاب خدا بردارد، اما در صورت معارضه با اخبار ديگر، به هيچ وجه چنين چيزى ممكن نيست، زيرا حجيت خبر به وسيله تعارض با خبر ديگر زايل مى شود و در نتيجه هيچ حجيتى براى رد ظاهر كتاب باقى نمى ماند. پيامبر اكرم (صلى الله عليه وآله) در اين باره مى فرمايد:
إعرضوا حديثى على كتاب الله فإن وافقه فهو منى وأنا قلته، (1) گفتار مرا بر كتاب خدا عرضه كنيد، پس اگر موافق آن بود [پس بدانيد كه] از من است و من آن را گفته ام.
ج) فقهاى شيعه براى اثبات حكم وضو، همچون ساير احكام، روايات وارده از اهل بيت و عترت پيامبر اكرم (صلى الله عليه وآله) را ملاك قرار مى دهند. آنان به حكم حديث شريف ثقلين و غير آن، نه فقط روايات اهل بيت را حجت مى دانند، بلكه آن را بر روايات ديگر مقدم مى دانند، چنان كه برخى از بزرگان اهل تسنن نيز به آن اعتراف دارند. به عنوان مثال، وقتى كه " حاكم نيشابورى " صحبت از صحيح ترين سندها مى كند و بهترين سلسلهء اسناد عده اى از صحابه را ذكر مى نمايد، قبل از همه مى گويد:
إن أصح أسانيد أهل البيت جعفر بن محمد عن أبيه عن جده عن على اذا كان الراوى عن جعفر ثقة، (2) صحيح ترين سندهاى اهل بيت (عليهم السلام)، جعفر بن محمد (امام صادق (عليه السلام)) از پدرش (امام باقر (عليه السلام)) از جد جعفر (امام سجاد (عليه السلام)) از على (عليه السلام) است، هرگاه راوى از جعفر ثقه باشد. (3)
" امام حنبل " درباره ء سند حديث معروف " سلسلة الذهب " (1) كه حضرت رضا (عليه السلام) از پدرشان، از اجدادشان (عليهم السلام)، از رسول خدا (صلى الله عليه وآله) روايت مى كند، مى گويد: " اگر اين سند بر مجنونى خوانده شود، شفا مى يابد ". (2) تكيه ما در اين، نوشتار، بر روايات وارده از طريق اهل تسنن است. با وجود اين به رواياتى كه اهل بيت از رسول خدا (صلى الله عليه وآله) نقل كرده اند نيز اشارتى مى شود. هدف آن است كه برادران اهل تسنن در عصر ما، همچون دانشمندان بزرگ آنان در قرون اوليهء اسلام، بدانند كه اين احكام ويژه شيعيان نيست و از طريق روايات خود اهل تسنن نيز مى توان اين احكام را به دست آورد. خصوصا با توجه به اين كه عده اى از صحابه و تابعين و غير آنها كه مورد قبول فريقين هستند نيز قائل به اين احكام و فتواها بوده اند.
اميد آن كه از طريق طرح اين مباحث علمى، دو مذهب اصلى اسلام به يكديگر نزديك تر شده و دشمنان اسلام و قرآن نتوانند از اختلاف بين آنان بهره بردارى كنند. شايد به لطف خداوند، اين روشنگرى موجب شود تا آنان كه خود را اهل نظر مىشمرند و تقليد را منحصر در " مذاهب اربعه " نمى دانند، اين رأى را برگزينند، همان طور كه عده اى از فقهاى سابق آنان چنين كرده اند.
د) تعارض و اختلافى كه در اخبار مشاهده مى شود، به علل گوناگون اتفاق افتاده است، و هميشه به واسطهء جعل حديث و دروغ بستن به
رسول خدا (صلى الله عليه وآله) نبوده است، گرچه دروغ نقش اصلى را در اين زمينه دارد.
" قرطبى " در زمينهء وضع حديث وجعل روايت، سخنانى دارد كه بعضى از فرازهاى آن را نقل مى كنيم:
نبايد به آنچه كه دروغ پردازان ووضاعين (1) درباره ء فضل قراءت سوره‌هاى قرآن و فضائل اعمال ديگر وضع كرده اند، توجهى كرد.
دروغ پردازان با هدف‌ها و قصدهاى گوناگون، چنين مطالبى را جعل كرده اند. عده اى از بىدينان، به قصد و غرض ايجاد شك در ميان مردم به چنين عملى دست مى زدند و گروهى ديگر به خاطر هوى و هوسى كه داشتند، چنين مى كردند... و دسته‌اى حسبتا حديث وضع مى كردند.... (2) چنان كه " نوح مروزى " احاديثى را در فضل سوره‌هاى قرآن، جدا جدا جعل مى كرد. وقتى از او در اين باره پرسيدند، گفت: من ديدم مردم از قرآن روى گردان شده و به فقه " ابى حنيفه " و " مغازى ابن اسحاق " روى آورده اند، من هم حسبتا اين احاديث را وضع كردم.
سپس " قرطبى " ادامه مى دهد:
از آنچه كه دشمنان دين وزنديقان مسلمان، در باب تشويق نمودن و ترساندن و غير اينها وضع كرده اند، بپرهيز. زيانبارترين اينها، گروهى هستند كه زاهد شناخته مى شوند و به گمان خود احاديث را حسبتا جعل نمودند و مردم به واسطهء اعتماد و اطمينانى كه به آنان داشتند، مجعولات آنان را پذيرفتند. آنان خود گمراه شدند و ديگران را گمراه كرده اند. (3)
با اين وجود، ممكن است اختلاف برخى روايات بدين خاطر باشد كه راوى متوجه برخى قرائن حالى (1) يا مقالى (2) نشده است، يا آن كه اگر متوجه شده، آن را به خاطر وضوح مطلب نزد خودش، نقل نكرده است، يا به درستى نقل ننموده است، مثلا حكمى را كه مربوط به شرايط خاصى بوده، مطلق ذكر كرده است، يا مطلق بوده، ولى تصور كرده مقيد است و با قيودى كه در آن دخيل نبوده نقل كرده است. جهات ديگرى نيز براى اختلاف روايات قابل تصور است كه تفصيل آن در كتب درايه واصول آمده است.
ه‍) چنان كه از كتب روايى وسيره استفاده مى شود، نماز و وضو از همان اول بعثت تشريع شده بود، زيرا رسول اكرم (صلى الله عليه وآله) همراه با على (عليه السلام) و خديجه (عليها السلام) نماز مىگزاردند. (3) " ابن ماجه " در سنن و " حاكم " در مستدرك و " طبرى " در تاريخ خود از " عباد بن عبد الله " روايت مى كنند كه گفت: از على (عليه السلام) شنيدم، مى گفت:
أنا عبد الله وأخو رسوله وأنا الصديق الأكبر، لا يقولها بعدى إلا كذاب، صليت قبل الناس بسبع سنين، (4)
من بنده ء خدا و برادر رسولش هستم، و من بزرگ ترين گواهى دهندگانم، اين مطلب را بعد از من كسى نمى گويد، مگر شخص بسيار دروغگو. من هفت سال پيشتر از مردم نماز خواندم.
با وجود تشريع قبلى نماز، ادعاى اجماع بر مدنى بودن آيه وضو (1) شده است، (2) چنان كه آيه مذكور در سوره ء المائده قرار دارد كه آن را هم مدنى مى دانند. (3) البته بدون شك، چنان كه از خود آيات اين سوره ء مباركه استفاده مى شود، برخى از آيات آن در اواخر عمر شريف رسول اكرم (صلى الله عليه وآله) نازل شده است.
با توجه به اين مطلب، احتمال آن هست كه وضو در ابتدا، در برخى شرايط يا جزئيات به گونه اى ديگر بوده است و سپس با نزول آيه كريمه، سنت قبلى درباره ء وضو منسوخ گرديده است. برخى از روايات نيز به همين مسأله اشاره دارد.
بنابر اين، رد پاره اى روايات در مقام تعارض، لزوما به معنى تكذيب آنها نيست، زيرا ممكن است راويان، حكمى را كه منسوخ شده است، بدون توجه به اين جهت يا با در نظر داشتن وضوح نسخ آن، نقل كرده باشند.
اكنون با توجه به اين چند نكته، آيهء شريفهء وضو و تيمم را نقل نموده و جهات مورد بحث را توضيح مى دهيم.
خداوند متعال مى فرمايد:
* (يا أيها الذين آمنوا اذا قمتم إلى الصلاة فاغسلوا وجوهكم وأيديكم ألى المرافق وامسحوا برءوسكم وأرجلكم الى
الكعبين وإن كنتم جنبا فاطهروا وإن كنتم مرضى أو على سفر أوجاء أحد منكم من الغائط أو لامستم النساء فلم تجدوا ماء فتيمموا صعيدا طيبا فامسحوا بوجوهكم وأيديكم منه ما يريدالله ليجعل عليكم من حرج و لكن يريد ليطهركم وليتم نعمته عليكم لعلكم تشكرون) *، (1) اين كسانى كه ايمان آورديد! هنگامى كه به نماز مىايستيد، صورت و دستها را تا آرنج بشوييد، و سر و پاها را تا بر آمدگى پشت پا مسح كنيد.
و اگر جنب باشيد، خود را پاك كنيد (و غسل كنيد). و اگر بيمار يا مسافر باشيد، يا يكى از شما از قضاى حاجت آمده يا با زنان نزديكى كرده و آب (براى غسل يا وضو) نيافتيد، با خاك پاكى تيمم كنيد، و از آن، بر صورت و دستها بكشيد. خداوند نمى خواهد بر شما تنگ بگيرد ليكن مى خواهد شما را پاك سازد و نعمتش را بر شما تمام گرداند. باشد كه شكر او را به جا آوريد.
كيفيت شستن دستها اولين مطلبى كه در مسأله وضو و تفاوت‌هاى آن نزد اهل تشيع و تسنن جلب نظر مى كند، كيفيت شستن دستهاست. شيعيان در هنگام شستن، از آرنج شروع مى كنند و به سرانگشتان ختم مى نمايند، در حالى كه معمولا مردم عادى از اهل تسنن، دستها را به طور معكوس مىشويند، يعنى از سر دست شروع مى كنند و به آرنج پايان مى دهند.
البته اين اختلاف ريشه اى نيست. همهء فقهاى اهل تسنن كيفيت شستن دستها را به طريق شيعه صحيح مى دانند. بله! در عبارات برخى از آنان ديده شده كه در پاره اى از موارد، ابتدا نمودن از سرانگشتان را مستحب دانسته اند. " امام نووى " در كتاب " المجموع " كه شرح " مهذب شيرازى " است، در فرعى تحت عنوان " في مسائل تتعلق به غسل اليد " مى گويد:
قال أبوالقاسم الصيمرى وصاحبه الماوردى في الحاوى:
يستحب أن يبدأ في غسل يديه من أطراف أصابعه فيجرى الماء على يده ويدير كفه الاخرى عليها مجريا للماء بها إلى
مرفقه ولا يكتفى بجريان الماء بطبعه، فإن صب عليه غيره بدأ بالصب من مرفقه إلى أطراف الأصابع ويقف الصاب عن يساره، (1) " ابوالقاسم صيمرى " ورفيقش " ماوردى " در " حاوى " مى گويد:
مستحب است كه در شستن دست هنگام وضو، از انگشتان آغاز كند.
پس بايد آب را بر دست جارى كند و كف دست ديگر را بر آن دست بكشد تا آب را به اين وسيله به مرفق بكشاند. و نبايد به جريان طبيعى آب بسنده كند. پس اگر كس ديگرى هنگام وضو برايش آب مى ريزد، مستحب است كه براى ريختن آب از آرنج به طرف سر انگشتان شروع كند و كسى كه آب مى ريزد در سمت چپ وضو گيرنده قرار گيرد.
همچنين در كتاب " الفقه على المذاهب الاربعه " چنين آمده است:
من السنن عند الشافعية أن يبدأ بمقدم الاعضاء به شرط أن يتوضأ من مكان يغترف منه الماء بنفسه كحلة أو ميضاة أو نحو ذلك. أما إذا توضأ من مكان ينزل منه الماء على يده بدون أن يغترف هو منه كما أذا توضأ من حنفية أو إبريق أو كان يصب له الماء شخص فإنه يبدأ في اليدين من المرافق، (2) از مستحبات نزد شافعيه آن است از قسمت جلوى اعضا (از طرف انگشتان) شروع كند، به شرطى كه آب را خودش به صورت مشت - مشت بردارد، مانند اين كه از " حله " (3) يا " ميضاة " (4) يا نظايرش آب بردارد. اما اگر از جايى وضو بگيرد كه آب از آن بر دستش مى ريزد،
بدون اين كه مشت - مشت آب بردارد، مثل اين كه از " حنفيه " (1) يا آفتابه استفاده كند، يا اين كه شخصى برايش آب بريزد، مستحب است كه از آرنج شروع كند.
از غير شافعيه نيز افضليت ابتدا نمودن به سرانگشتان نقل شده است و آن مقدار كه اينجانب تتبع كردم، فقيهى از اهل تسنن را نيافتم كه ابتدا كردن به سرانگشتان را واجب بداند.
نكته اى را كه بايد در شستن دستها مورد توجه قرار دهيم، آن است كه حتما آرنج نيز بايد شسته شود، چنان كه روايات از طريق شيعه و سنى بر اين مطلب دلالت دارد:
عن جابر: كان النبى صلى الله ‌عليه و سلم إذا توضأ أمر الماء على مرفقيه، " جابر " گفت: هرگاه پيامبر (صلى الله عليه وآله) وضو مى گرفت، آب را بر آرنج دست مى گذراند.
آيه شريفه نيز بر همين مطلب دلالت دارد، زيرا لفظ " الى " در آيه به معنى " مع " است و همراهى و ضميمه شدن آرنج را به مقدار لازم براى شستشو مى فهماند. علماى لغت ونحو و همچنين فقها بر اين مطلب تصريح كرده اند. استعمال " الى " به معناى " مع " منحصر در اين آيه شريفه نيست، زيرا هم در كلام الله مجيد و هم در كلام عرب، چنين استعمالى فراوان به چشم مى خورد. خداوند متعال در قرآن كريم مى فرمايد:
* (ويزدكم قوة إلى قوتكم) *، (2) يعنى " مع قوتكم " (3) و در آيه ديگر
مى فرمايد: * (ولا تأكلوا أموالهم إلى أموالكم) *، (1) يعنى " مع اموالكم ". (2) همچنين در حكايتى از زبان حضرت عيسى مى فرمايد: * (من أنصارى إلى الله) *، (3) يعنى " مع الله "، (4) بنابر تفسيرى.
در كلام عرب نيز آمده است: " الذود إلى الذود إبل ". (5) البته " شارح رضى " با اشراب معنى اضافه، معيت را استفاده كرده است و در مثل * (أيديكم الى المرافق) * مى گويد: " يعنى مضافة الى المرافق " و در * (أموالهم إلى أموالكم) * مى گويد: " يعنى مضافة إلى أموالكم ".
به هر حال، شكى نيست كه مفاد آيه شريفه آن است كه دستها را بايد با آرنجها شست و از كلمه " الى " معناى معيت استفاده مى شود، ولى غير از اين مطالب، ظهور آيه شريفه دلالتى بر كيفيت غسل ندارد. (6) و (7)
اكثر علماى شيعه - با استناد به سنت - معتقدند كه شروع از آرنج واجب است، ولى برخى ديگر از آنها در دلالت اين روايات خدشه مى كنند و معتقدند كه روايات و سنت فقط دلالت بر استحباب يا مرجوحيت شروع از سرانگشتان مى كند.
بنابر اين، به نظر آنان شستن از ابتداى سرانگشتان نيز جايز است و موجب بطلان وضو نيست. از قائلين اين نظريه مى توان " سيد مرتضى علم الهدى " را نام برد، در يكى از دو قولى كه منسوب به اوست. (1) " ابن ادريس حلى " نيز صريحا در " سرائر " اين قول را مى پذيرد و در استدلال به آن مى گويد:
لانه تعالى أمرنا بأن نكون غاسلين، و من غسل يده من الاصابع إلى المرافق فقد تناوله إسم غاسل به غير خلاف، (2) زيرا خداى تعالى به ما امر فرموده است كه در وضو دست را بشوييم، و بى شك، آن كس كه دستش را از سرانگشتان تا آرنج بشويد، اسم شستشوگر شاملش مى شود (يعنى وظيفه اش را انجام داده است).
چگونگى مسح سر يكى ديگر از مسائلى كه در وضو و مسائل اختلافى اش جلب نظر مى كند، مقدار مسح سر است. شيعه فقط جلوى سر را مسح مى كند، اما كثيرى از اهل تسنن، همهء سر يا بيشتر سر را مسح مى كنند.
در حقيقت، اين اختلاف نيز چندان بنيادى نيست وفقهاى زيادى از اهل تسنن، استيعاب سر را در مسح واجب نمى دانند. (1) از جمله، " امام شافعى " مقدار واجب را در مسح سر، فقط به اندازه اى مى داند كه صدق مسح كند و كمترين مقدار در نظر او كافى است.
در " بداية المجتهد " مى گويد:
إتفق العلماء على أن مسح الرأس من فروض الوضوء و اختلفوا في القدر المجزئ منه، فذهب مالك إلى أن الواجب مسحه كله، وذهب الشافعى وبعض أصحاب مالك وأبو
حنيفة إلى أن مسح بعضه هو الفرض، ومن أصحاب مالك من حد هذا البعض بالثلث ومنهم من حده بالثلثين. وأما أبو حنيفة فحده بالربع، وحد مع هذا، القدر من اليد الذى يكون به المسح، فقال: إن مسحه بأقل من ثلثة أصابع لم يجزه. وأما الشافعى فلم يحد في الماسح ولا في الممسوح حدا، (1) علما اتفاق كرده اند بر اين كه مسح سر از واجبات وضو است، ولى در اندازه لازم از مسح سر اختلاف دارند. " مالك " قائل به اين است كه مسح تمام سر واجب است. " شافعى " و بعضى از اصحاب مالك و ابوحنيفه بر اين عقيده اند كه فقط مسح مقدارى از سر واجب است.
بعضى از اصحاب مالك كه معتقد به وجوب مسح مقدارى از سر هستند، مقدار لازم را يك سوم سر معين كرده اند. بعضى ديگر مقدار آن را دو سوم سر تعيين كرده اند. " ابوحنيفه " مى گويد: مقدار آن يك چهارم است. و علاوه بر اين، " ابوحنيفه " مقدارى از دست را كه با آن مسح مى شود تعيين كرده است و گفته: اگر سر را به كمتر از سه انگشت مسح كند كافى نيست. " شافعى " نه براى دست و نه براى سر، حدى را معين نكرده است.
" ابن رشد " سپس اضافه مى كند: اصل اين اختلاف ناشى از آن است كه " باء " در كلام عرب مشترك بين دو معناست:
1) زائده، مثل قول خداى تعالى: * (تنبت بالدهن) * (2) بنا بر قراءت به ضم " تاء " وكسر " باء ". (3)
2) تبعيض، مثل قول كسى كه مى گويد: " أخذت بثوبه وعضده ". (1) وجود " باء " تبعيض در كلام عرب قابل انكار نيست، چنان كه نظر نحويون كوفه همين است. افرادى كه " باء " را براى تبعيض مى دانند، مسح بخشى از سر را واجب دانسته اند. آنان براى تأييد اين مدعا به حديث " مغيره " نيز تمسك كرده اند كه گفت:
إن النبى صلى الله ‌عليه و سلم توضأ فمسح بناصيته وعلى العمامة، پيامبر صلى الله عليه و سلم وضو گرفت و جلوى سر و روى عمامه را مسح فرمود.
" ابن قدامه " در كتاب " المغنى " مىنويسد:
از " احمد " نيز روايت شده است كه مسح بعض سر را جايز مى داند. (2) او ادامه مى دهد:
" ابوالحارث " مى گويد: به " احمد " گفتم: اگر كسى بخشى از سر را مسح كند و بخشى را ترك كند، آيا كفايت مى كند؟ پاسخ داد: كافى است. (3) از " عايشه "، " عثمان " و " ابن عمر " نقل شده است كه آنان جلو سر را در هنگام وضو مسح مى كردند. (4) در " المغنى "، " حسن "، " ثورى "، " اوزاعى " و اصحاب رأى را از قائلين به وجوب مسح بعض سر شمرده است. (5)
او در استدلال بر اين كه تنها مسح بعض سر واجب است، از گروهى از اهل عربيت چنين نقل مى كند:
هر گاه " باء " بر متعلق فعلى وارد شود كه به خودى خود متعدى است، براى تبعيض است، مثل: آيه كريمه * (وامسحوا برءوسكم) *، ولى اگر فعل به خودى خود متعدى نبود، " باء " براى الصاق است، مثل:
قول خداوند: * (وليطوفوا بالبيت العتيق) *. (1) برخى گفته اند اساسا تفاوت مثل " مسحت المنديل " (2) با " مسحت بالمنديل " يا " مسحت الحائط " (3) با " مسحت يدى بالحائط " در آن است كه بدون " باء " ظهور در استيعاب دارد و دومى ظهور در تبعيض.
" ابوالسعود " در تفسير آيهء كريمه مى گويد:
تحقيق آن است كه " باء " بر تضمين معنى الصاق در فعل دلالت دارد، گويا گفته شده است: " والصقوا المسح برءوسكم " و اين اقتضاى استيعاب، يعنى مسح تمام سر ندارد، بر خلاف جايى كه بگويد:
" امسحوا رءوسكم " كه مثل قول خداوند است * (فاغسلوا وجوهكم) *. (4) بنابر اين، اكثريت قوى فقهاى اهل تسنن، مسح بعض سر را كافى مى دانند. فقهاى شيعه نيز همگى مسح تنها قسمتى از سر را واجب مى دانند و شرط مى كنند كه حتما اين بخش سر بايد جلوى سر باشد. البته در تعيين مقدار لازم از آن اختلاف است. مشهور بين فقهاى شيعه آن
است كه مسماى مسح بر جلوى سر كفايت مى كند. (1) مستند قول مشهور در اين زمينه، روايات صحيحه از اهل بيت از رسول اكرم (صلى الله عليه وآله) مى باشد. (2) ما در اينجا يكى از آن روايات را از امام باقر (عليه السلام) نقل مى كنيم:
بعد از آن كه " زراره " از امام (عليه السلام) پرسيد: از كجا معلوم مى شود مسح بعض پاها كفايت مى كند؟ امام باقر (عليه السلام) در پاسخ فرمودند:
يا زرارة! قاله رسول الله (صلى الله عليه وآله) ونزل به الكتاب من الله، لان الله عز وجل يقول: * (اغسلوا وجوهكم) * فعلمنا أن الوجه كله ينبغى أن يغسل، ثم قال: * (وأيديكم ألى المرافق) * ثم فصل بين الكلامين فقال: * (وامسحوا برءوسكم) * فعرفنا حين قال: * (برءوسكم) * أن المسح ببعض الرأس لمكان الباء، ثم وصل الرجلين بالرأس كما وصل اليدين بالوجه، فقال: * (و أرجلكم الى الكعبين) * فعرفنا حين وصلها بالرأس أن المسح على بعضها، (3) اى زراره! اين فرموده ء رسول خدا (صلى الله عليه وآله) است و كتاب خدا نيز بر همين نازل شده است، زيرا خداوند مى فرمايد: * (اغسلوا وجوهكم) * پس با اين كلام به ما آموخت كه تمام صورت را بايد شست. آن گاه فرمود:
* (وأيديكم ألى المرافق) * سپس بين اين دو جمله بعدى تفصيل و فرق قائل شد و فرمود: * (وامسحوا برءوسكم) * پس وقتى كه فرمود: * (برءوسكم) * به ما آموخت كه مسح با قسمتى از سر محقق مى شود، به خاطر وجود باء. سپس حكم پاها را نيز متصل به حكم
رأس كرد، همان طور كه حكم دستها را متصل به حكم صورت فرموده بود، لذا فرمود: * (وأرجلكم الى الكعبين) * پس هنگامى كه حكم " رجل " را به حكم " رأس " متصل كرد، به ما فهماند كه مسح قسمتى از پا كافى است.
چنان كه در اين روايت ملاحظه مى كنيد، امام باقر (عليه السلام)، هم به سنت رسول اكرم (صلى الله عليه وآله) وهم به ظاهر قرآن و جنبهء لغوى آن كه از آيهء استفاده مى شود، استناد فرموده اند.
البته از نظر فقهاى شيعه، مستحب است كه مسح از جهت عرضى به اندازه سه انگشت بسته باشد.
مسح، يا شستن پاها؟
مهم ترين مسأله مورد اختلاف در وضو بين اهل تشيع و تسنن، وظيفه اى است كه شخص وضو گيرنده نسبت به پاهاى خود دارد.
اكثريت اهل تسنن به پيروى از مذاهب اربعه معتقدند كه بايد پاها را تا كعبين (1) شست، اما عده اى از فقهاى بزرگ اهل تسنن و همه شيعيان اعتقاد دارند كه آنچه به آن امر شده است، مسح پاها تا كعبين است، نه غسل (شستن) آنها.
برخى از فقهاى اهل تسنن نيز قائل به تخيير بين مسح و غسل شده اند و بعضى ديگر از آنها به جمع بين هر دو، فتوا داده اند.
آيهء شريفه درباره ء وظيفهء وضو گيرنده نسبت به پاها مى فرمايد: * (و امسحوا برءوسكم وأرجلكم الى الكعبين) *.
در ميان قراءت‌هاى غير شاذ، كلمه " ارجل " دو گونه قراءت شده است:
يكى اعراب به جر (ارجلكم) و ديگرى اعراب به نصب (ارجلكم). اكنون
بايد هر يك از دو قراءت را بررسى كنيم تا وظيفهء متوضى را از ديدگاه قرآن كريم بفهميم.
قراءت به جر (أرجل) براى كسى كه اندك آشنايى با زبان عربى داشته باشد، هيچ گونه شكى وجود ندارد كه وقتى " ارجلكم " به جر خوانده شود، معطوف به " رؤس " است و هر حكمى كه براى " رأس " ذكر شود، براى پاها نيز مى باشد. بنابر اين، در حقيقت تفاوت قابل اعتنايى ندارد با اين كه مستقيما فرموده بود:
" امسحوا بارجلكم "، پاهايتان را مسح كنيد.
در اينجا اگر كسى مدعى شود كه كلام گرچه ظهور، بلكه صراحت در آن دارد كه " ارجلكم " عطف بر " رؤس " است و پاها حكم سر را دارد، ولى ادلهء خارجيه (1) مى گويد پاها حكم سر را ندارند و حكم آنها شستن است، نه مسح.
در پاسخ مى گوييم:
اولا: همان طور كه بعدا بررسى خواهد شد، چنين دليل صحيح و بدون معارضى نداريم. (2) ثانيا: بر فرض كه چنين ادله اى وجود داشته باشد، دلالت آنها غير قطعى است. از آن طرف، ظهور نزديك به صراحت آيه به گونه اى است كه تصرف در آن مستهجن است و از كلام الله مجيد كه در عالى ترين درجات فصاحت و بلاغت است، به دور مى باشد.
اگر " ارجل " معطوف بر " رءوس " نباشد و حكم آن را نداشته باشد،
لامحاله به نظر آقايان بايد عطف بر " ايديكم " باشد و حكم شستن نيز بر آن جارى شود. ولى در اين هنگام مجرورشدن " ارجلكم " توجيهى ندارد.
تنها وجهى كه برخى تلاش نموده اند براى جر " ارجل " بدون عطف به " رءوس " ذكر كنند، " جر به جوار " است. آنها مى گويند در واقع " ارجلكم " مفتوح است، ولى چون در كنار " برءوسكم " كه مجرور است واقع شده، به خاطر همسايگى با آن مجرور شده است.
اين گروه براى اثبات صحت " جر به جوار " شواهدى را ذكر كرده اند، مثل شعر " امرئ القيس " در " معلقات سبعه " (1) كه مى گويد:
كأن أبانا (ثبيرا) في عرانين وبله * كبير أناس في بجاد مزمل (2) شاهد آنها در اين است كه " مزمل " چون صفت " كبير " است، بايد مرفوع باشد، ولى به مناسبت مجاورت با " بجاد " مجرور شده است.
قبل از اين بيت نيز در معلقهء " امرئ القيس " آمده است:
فظل طهاة اللحم من بين منضج * صفيف شواء أو قدير معجل (3) گفته اند با آن كه " قدير " معطوف بر " صفيف " است و بايد منصوب باشد، مجرور به جوار شده، زيرا در همسايگى " شواء " قرار گرفته است.
همچنين در كلام عرب اين عبارت نقل شده است: " جحر ضب خرب " (4)
كه در بعضى از نقل ها به جر " خرب " خوانده شده است، حال آن كه " خرب " از صفات " جحر " است، نه " ضب "، لذا بايد " خرب " خوانده شود، ولى به خاطر هم جوارى با " ضب " مجرور شده است. البته اكثر، اين عبارت را به رفع " خرب " خوانده اند، آنچنان كه مطابق قاعده هم هست. (1) پاسخ قائلين جر به جوار جواب را در اين زمينه از " ابن هشام " در " مغنى اللبيب " در قاعده ء دوم از باب هشتم مىشنويم. او مىنويسد:
آنچه محققين معتقدند، آن است كه خفض به جوار در نعت به طور قليل وجود دارد، آنچنان كه مثال زديم. در تأكيد نيز جر به جوار به طور نادر موجود است، مثل سخن شاعر كه گفت: " يا صاح بلغ ذوى الزوجات كلهم " (2)... ولى خفض به جوار در عطف نسق، وجود ندارد، زيرا حرف عطف مانع از آن است كه اعراب از قبل به بعد تجاوز كند. (3) سپس " ابن هشام " مى گويد: " سيرافى " و " ابن جنى " اساسا خفض به جوار را منكر شده اند. او براى مثل " جحر ضب خرب "، بنا به روايت " خرب "، از هر يك توجيهى نقل مى كند كه خواننده ء محترم مى تواند به " مغنى اللبيب " مراجعه كند. (4)
در اينجا ممكن است كسى اشكال كند كه: چگونه محققين، خفض به جوار را در عطف نسق منكر شده اند، در حالى كه در شعرى كه از " امرئ القيس " گذشت، لفظ " قدير " با حرف " أو " معطوف به " صفيف " شده و در عين حال مجرور به جوار گشته است؟
در پاسخ به اين پرسش، " ابن هشام " خود در " باب رابع " از " مغنى اللبيب " سخن گفته است. او از عده اى نقل كرده كه اساسا در مورد اسم فاعل و صفت مشبهه، جايز است كه اگر معمول آنها منصوب بود، كلمه اى را با اعراب جر، عطف بر آن نمود. شاهد اين عده، همين شعر " امرئ القيس " است، زيرا " صفيف " مفعول " منضج " است و منصوب است و " قدير " به جر، عطف بر آن شده است. (1) " ابن هشام " احتمال ديگرى را نيز مطرح كرده و آن عبارت از اين است كه در اينجا مضافى مقدر باشد، يعنى در اصل چنين بوده " او طابخ قدير "، (2) سپس مضاف (طابخ) حذف شده وجر مضاف اليه (قدير) باقى مانده است. (3) ولى به نظر، بهترين توجيه براى جر " قدير "، " عطف توهم " است كه " ابن هشام " نيز به آن اشاره كرده است. (4) براى بيان وجه " عطف توهم " به يك مقدمهء كوتاه نياز است و آن اين كه وقتى اسم فاعل به معنى ماضى باشد، فقط اضافه مى شود، يعنى عمل نمى كند و نمى تواند نصب بدهد، چنان كه " ابن مالك " مى گويد:
كفعله اسم فاعل في العمل * إن كان عن مضيه بمعزل (5)
در اين مسأله كسى جز " كسائى " مخالف نيست و حداقل مى توان گفت كه مأنوس، اضافه است، نه عمل كردن.
پس در اينجا مطابق قاعده هم بايد " منضج " - كه اسم فاعل است - به " صفيف " اضافه شود، زيرا به قرينه " فظل "، (1) از ماضى خبر مى دهد و لاجرم نمى تواند روى معمول خود (صفيف) عمل كند و آن را نصب دهد، بلكه بايد بدان اضافه گردد و بشود: " منضج صفيف شواء "، ولى به واسطه رعايت وزن شعر، به ويژه با توجه به بيت قبل از آن، اضافه نشده است، بلكه عمل كرده و " صفيف " را منصوب كرده است.
بدين جهت، چون شايسته بود " صفيف " مجرور به اضافه باشد، ولى نشد، " قدير " كه معطوف بر آن است، مجرور آورده شده است. اين همان معناى " عطف توهم " است.
از مجموع آنچه گفته شد، روشن گرديد كه خفض به جوار احتمال قابل اعتنايى نيست. (2)
بنابر اين، در يك جمع بندى بايد گفت كه اولا، بعضى از نحويون مثل " سيرافى " و " ابن جنى " خفض به جوار را اساسا انكار كرده اند. ثانيا، بر فرض قبول خفض به جوار، محققين (به تعبير ابن هشام) گفته اند: تنها موارد نادرى براى آن وجود دارد، آن هم فقط در نعت و تأكيد، نه عطف نسق كه محل بحث ماست.
با وجود همه اينها، چگونه مى توان كلام الله مجيد را - كه فصيح ترين و بليغ ترين كلام است و جن و انس از آوردن مثل آن عاجزند -، بر اين احتمال مردود حمل كرد؟ آيا اين همان تحميل خواست خود، بدون دليل، به قرآن كريم نيست؟!
بررسى نمونهء ديگر خفض به جوار اگر كسى بگويد غير از آيهء وضو، در آيه‌هاى ديگر نيز - حداقل بنا بر بعضى از قراءات - جر به جوار احتمال داده شده است، چنان كه برخى * (وحور عين) * (1) را به جر، يعنى " حور " خوانده اند، با آن كه از نظر معنا نمى تواند عطف بر " باكواب " باشد، زيرا معناى آيه اين نيست كه " ولدان "، " حور " را برداشته و بر بهشتيان طواف مى كنند. پس بايد مجرور به جوار " اكواب واباريق " باشد ومعطوف بر " ولدان مخلدون " كه مرفوع است.
همچنين بعضى ديگر، آيهء * (يرسل عليكما شواظ من نار ونحاس فلا تنتصران) * (1) را به جر " نحاس " خوانده اند، در حالى كه عطف به " شواظ " مى باشد.
در پاسخ گفته مى شود: چنان كه مفسرين ونحويون، تذكر داده اند، توجيه كردن اعراب جر در اين موارد به " خفض به جوار " فقط يك احتمال است كه برخى مطرح كرده اند و به هيچ وجه متعين نيست.
" زمخشرى " درباره ء تركيب " حور عين " مى گويد: اگر به جر * (حور عين) * خوانده شود، دو احتمال وجود دارد:
اول، آن كه عطف بر * (في جنات النعيم) * (2) است، مثل اين كه خداوند فرموده است: " هم في جنات النعيم وفاكهة ولحم طير وحور ".
دوم، آن كه عطف بر " اكواب " باشد، زيرا معناى * (يطوف عليهم ولدان مخلدون بأكواب) *، " ينعمون باكواب " (3)، مى باشد.
بنابر اين، همان طور كه مشاهده مى كنيد، " زمخشرى " مسأله خفض به جوار را مطرح نكرده است. اين دو احتمال در كتاب " مغنى " نيز ذكر شده است. از صاحب " كشف " در اينجا نقل شده است كه:
كون الجر بالجوار يأباه الفصل أو يضعفه، (4) جر به جوار يا مردود است يا احتمال ضعيفى است، به خاطر فصل.
همچنين در آيهء شريفه سوره " الرحمن " بنا به جر " نحاس "، زمخشرى جر به جوار را مطرح نكرده و گفته عطف به " نار " است (1) و معنا با اين قراءت چنين مى شود: " شواظ آتش (لهيب آتش) وشواظ نحاس (لهيب فلز مس يا روى مذاب) را خداوند بر شما فرود آرد ". توجه شود كه يكى از معانى " نحاس " فلز روى مذاب است.
احتمال نيز داده شده است كه در اينجا " شئ " در تقدير باشد و در اصل چنين باشد: " ويرسل عليكما شواظ من نار وشئ من نحاس ".
در اينجا، برخى براى فرار از پذيرش حكم مسح پا، وجه ديگرى را براى جر " ارجل " ذكر كرده اند و گفته اند: عطف " ارجل " به " رأس "، نه به خاطر اين است كه هر دو حكمشان مسح است، بلكه به خاطر نكته ديگرى است كه اين دو به يكديگر عطف شده اند. آن نكته اين است كه چون غسل پا مظنهء اسراف بوده است و احتمال آن مى رفت كه هنگام غسل پا اسراف شود، " ارجل " عطف به " رأس " شده تا بفرمايد در مسح پاها به كمترين مقدار غسل اكتفا كنيد و اسراف نكنيد.
ضعف اين سخن چنان است كه مى بينيد.
از مباحث گذشته دانسته شد كه در آيهء شريفه وضو، جر " ارجل " به خاطر خفض به جوار درست نيست و تنها تركيب صحيح آن، عطف به " رءوسكم " است كه با اين تركيب، صحت مسح پاها ثابت مى شود.
قراءت به نصب (أرجلكم) در صورتى كه قراءت " ارجلكم " به نصب باشد، باز هم مطلب واضح است. هر كس با كلام عرب آشنايى داشته باشد، مى فهمد كه " ارجل " عطف بر محل " رءوس " است. به تعبير ديگر، عطف بر موضع جار و مجرور (1) است، زيرا " برءوس " در موضع مفعول " امسحوا " قرار گرفته و محلا منصوب است، چنان كه مى گويند: " ليس فلان بقائم ولا ذاهبا ". (2) در شعر هم آمده است:
هل أنت باعث دينار لحاجتنا * أو عبد رب أخا عوف بن مخراق (3) كه " عبد " بر موضع " دينار " كه در معنى منصوب است، عطف شده است. حتى از اين حد فراتر نيز در شعر عربى آمده است:
جئنى به مثل بنى بدر لقومهم * أو مثل اخوة منظور بن سيار (1) در اينجا چون " جئنى "، به معنى " هات " (2) و " إحضر لى مثلهم " (3) مى باشد، كلمهء " مثل " در مصراع اول در معنا منصوب است و " مثل " در مصراع دوم عطف بر محل كلمهء " مثل " در مصراع اول شده و منصوب گرديده است.
به هر حال، عطف بر محل چيزى است كه در كتاب‌هاى نحو مطرح شده و شواهد بسيار زيادى براى آن وجود دارد.
اما اگر كسى بگويد " ارجلكم " معطوف بر " ايديكم " در جمله قبل است، در پاسخ گفته مى شود: چنين احتمالى بسيار خلاف ظاهر است، زيرا جملهء اول تمام شده و هيچ حالت انتظارى براى آن نيست. جملهء ديگر هم شروع شده و اكنون اگر ناگهان بخواهيم " ارجل " را از اينجا عطف بر جملهء اول قرار دهيم، بسيار دور از فصاحت واسلوب سخن گفتن است. اين كار مثل آن است كه بگوييم: " رأيت زيدا وضربت بكرا و خالدا " و مقصود آن باشد كه " خالد " عطف بر " زيد " باشد، يعنى " خالد " مرئى است، نه مضروب.
شگفت آن كه بعضى گفته اند: ممسوح در شرع محدود نيست، در حالى كه مغسول محدود است، و چون در اينجا " ارجلكم " محدود است، پس بايد عطف بر چيزى باشد كه حكمش غسل است، يعنى عطف بر " ايديكم " مى باشد.
اين حرف بسيار عجيبى است، زيرا اين اول كلام است. كسى كه مى گويد مسح " ارجل " واجب است، نه غسل آن، لا محاله مى گويد كه
محدود نيز هست. اتفاقا در اين صورت تناسب دو جمله بيشتر حفظ مى شود، زيرا در جملهء اول، دو مغسول (1) داريم كه يكى محدود است (2) و ديگرى غير محدود، (3) و در جملهء دوم دو ممسوح (4) داريم كه يكى غير محدود است (5) و ديگرى محدود. (6) وانگهى، تطابق دو قراءت (7) از روشن ترين قرائن بر اين است كه نمى تواند " ارجلكم " معطوف بر " ايدى " باشد، زيرا ما در احتمال اول به روشنى اثبات كرديم كه با قراءت جر، آيهء كريمه، ظهور، بلكه صراحت در وجوب مسح دارد.
اما اين كه گفته اند در اينجا مسح به معنى غسل باشد يا آن كه مسح در مورد سر به معناى خود باقى باشد، ولى در مورد پاها به معنى غسل باشد، سخن بسيار ضعيفى است. علت ضعف اين سخن آن است كه در آيهء كريمه و امثال آن، " غسل " و " مسح " در مقابل يكديگر قرار داده شده است، چنان كه عده اى گفته اند: " نزل القرآن بالمسح والسنة بالغسل ". (8) از اين جمله معلوم مى شود كه منظور آنان از مسح، همان " امرار اليد " (9) بوده است. در واقع آنها چون يقين داشتند كه آنچه سنت است، غسل است، لهذا قرآن و سنت را به حسب ظاهر متفاوت ديده اند.
علاوه بر آن، بر فرض كه بپذيريم مسح به معنى غسل نيز آمده است، آيا به غير از قرينهء خارجى كه عده اى آن را ادعا مى كنند، در خود قرآن قرينه اى بر اراده ء اين معنا وجود دارد؟ آيا شما تفاوتى در * (وامسحوا برءوسكم وأرجلكم) * در آيه وضو با * (فامسحوا بوجوهكم وأيديكم منه) * در آخر آيهء تيمم احساس مى كنيد؟
از اينجا نادرستى توجيه ديگرى كه بيان كرده اند نيز روشن مى شود.
توضيح مطلب اين كه گفته اند آيهء شريفه مثل " علفتها تبنا وماء باردا " (1) است، يعنى مراد " وسقيتها ماء باردا " مى باشد. اين توجيه نيز سخنى بى جا است، زيرا اولا، سخنى غيرفصيح است وثانيا، بر فرض فصاحت، در اين جمله كاملا معلوم است كه نمى شود گفت: " علفتها ماء باردا "، (2) لذا ناگزيريم از اين كه كلمهء " سقيتها " (3) را در تقدير بگيريم و يا قائل شويم به تضمين واشراب معناى " سقيتها " در " علفتها ". اما در مورد آيهء كريمه چنين فرض و قطعى وجود ندارد.
وضو در سنت عده اى ادعا كرده اند كه سنت، بر وجوب غسل پاها دلالت دارد و سنت صحيح براى مسح پاها نداريم. همين ادعا موجب شده است تا دست به توجيه وتأويل آيهء مباركه بزنند و آن را بر خلاف صراحت يا ظهورش حمل كنند.
به اين عده بايد گفت: اين چنين نيست، بلكه روايات متعددى كه در ميان آنها صحيح نيز وجود دارد، دال بر آن است كه آنچه واجب مى باشد، مسح پاهاست، نه شستن آنها. در اينجا توجه خوانندگان را به برخى از اين روايات كه از طريق اهل تسنن وارد شده، جلب مى كنم:
عن رفاعة بن رافع:
أنه كان جالسا عند النبى صلى الله ‌عليه و سلم فقال: " إنها لا تتم صلاة لاحد حتى يسبغ (1) الوضوء كما أمره الله تعالى: يغسل وجهه ويديه الى المرفقين ويمسح برأسه ورجليه الى
الكعبين، (1) از " رفاعة بن رافع " نقل شده است كه نزد پيامبر اكرم صلى الله عليه و سلم نشسته بود و ايشان فرمودند: براستى كه نماز هيچ كس درست نيست، مگر اين كه وضو را به كمال و تمام، همان طور كه خداى متعال فرموده، به انجام رساند، يعنى صورت و دست‌هايش را تا مرفق بشويد و سر و پايش را تا كعبين مسح كند.
چنان كه مى بينيد اين حديث با كمال وضوح دلالت بر اين دارد كه سر و پاها بايد مسح بشود.
روى البخارى في تاريخه وأحمد وابن أبى شيبة وابن أبى عمر و البغوى والطبرانى والباوردى وغيرهم كلهم من طريق أبى الاسود عن عباد بن تميم المازنى عن أبيه قال:
رأيت رسول الله صلى اللهعليه وسلم يتوضأ ويمسح الماء على رجليه، (2) " عباد بن تميم مازنى " از پدرش نقل مى كند كه گفت: رسول خدا صلى الله عليه و سلم را ديدم كه وضو مى گرفت و آب را بر پاهاى مبارك مسح مى كشيد.
اين حديث را " ابن حجر عسقلانى " در ترجمهء " تميم بن زيد انصارى " نقل كرده و گفته است: " رجاله ثقات "، يعنى رجال سند اين روايت همگى مورد اعتمادند. اين حديث شريف نيز دلالتش بر مسح واضح است.
عن أبى مطر قال بينما نحن جلوس مع أمير المؤمنين على في المسجد على باب الرحمة، جاء رجل، فقال: أرنى وضوء رسول الله صلى الله ‌عليه و سلم، و هو عند الزوال، فدعا قنبرا، فقال: ائتنى بكوز من ماء فغسل كفيه ووجهه ثلاثا وتمضمض ثلاثا فأدخل بعض أصابعه في فيه واستنشق ثلاثا وغسل ذراعيه ثلاثا ومسح رأسه واحدة، فقال: داخلهما من الوجه وخارجهما من الرأس، ورجليه الى الكعبين ثلاثا و لحيته تهتل على صدره، ثم حسا حسوة (1) بعدالوضوء، ثم قال:
أين السائل عن وضوء رسول الله صلى اللهعليه وسلم؟ كذا كان وضوء نبى الله صلى اللهعليه وسلم، (2) از " ابى مطر " نقل شده كه گفت: در حين اين كه با أمير المؤمنين عليه السلام در مسجد نزديك باب الرحمه نشسته بوديم، مردى آمد و گفت: وضوى رسول خدا صلى الله عليه و سلم را به من نشان بده. حضرت على (عليه السلام) قنبر را صدا كرد و به او فرمود: كوزه اى آب برايم بياور. سپس دو كف دست و صورتش را سه بار شست. آن گاه بعضى از انگشتان را در دهان برد و دو - سه مرتبه استنشاق كرد.
آن گاه سه مرتبه ساق دستانش را شست و يك مرتبه سرش را مسح كرد. سپس گفت: داخل گوش و بينى از صورت است وخارجش از رأس. و پاهايش را تا كعبين مسح كرد، و ريشش را، در حالى كه آب بر سينه اش مى چكيد. سپس جرعه اى آب نوشيد و گفت: كجاست كسى كه از وضوى رسول خدا (صلى الله عليه وآله) مى پرسيد؟ وضوى پيامبر (صلى الله عليه وآله) خدا اين گونه بود.
چنان كه " ابن حجر " در " تهذيب التهذيب " نقل مى كند، " ابن حبان "، " ابو مطر " را در رديف ثقات ذكر كرده است. بنابراين، رمى او به ضعف معنا ندارد.
عن حمران، قال:
دعا عثمان بماء فتوضأ ثم ضحك، فقال: ألا تسئلونى مم أضحك؟ قالوا: يا أمير المؤمنين! ما أضحكك؟ قال: رأيت رسول الله توضأ، كما توضأت فمضمض واستنشق وغسل وجهه ثلاثا ومسح برأسه وظهر قدميه، (1) " عثمان " آبى خواست و با آن وضو گرفت. سپس لبخندى زد و آن گاه گفت: آيا نمى پرسيد براى چه لبخند زدى؟ گفتند: اى امير مؤمنان! چه چيز شما را خنداند؟ گفت: پيامبر صلى الله عليه و سلم را ديدم كه همان گونه كه من وضو گرفتم، وضو ساخت، پس مضمضه كرد و استنشاق نمود و دست‌هايش را سه بار شست و سرش و پشت پاها را مسح كشيد.
نظير همين حديث در " كنز العمال " نقل شده و از " ابى يعلى " نقل مى كند كه حديث را صحيح شمرده است. (2) عن أبى مالك الاشعرى، انه قال لقومه: اجتمعوا اصلى بكم صلاة رسول الله صلى الله عليه و سلم...
فدعا بجفنة فيها ماء فتوضأ ومضمض واستنشق و غسل
وجهه ثلاثا وذراعيه ثلاثا ثلاثا و مسح برأسه و ظهر قدميه، ثم صلى بهم... (1) " ابو مالك اشعرى " به قومش گفت: جمع شويد تا مانند رسول خدا صلى الله عليه و سلم با شما نماز بگزارم. پس ظرف آبى خواست و وضو گرفت و استنشاق كرد و صورتش را سه بار شست و آرنجش را سه بار شست و سرش را مسح كرد و پشت پايش را نيز مسح كرد.
سپس با آنها نماز گزارد.
أوس بن أبى أوس الثقفى:
أن رسول الله صلى الله ‌عليه و سلم توضأ و مسح على نعليه و قدميه، (2) رسول خدا صلى الله عليه و سلم وضو ساخت و بر دو كفش و دو قدمش مسح كشيد.
عن الربيع، قالت:
أتانى إبن عباس فسألنى عن هذا الحديث - تعنى حديثها الذى ذكرت أن رسول الله صلى الله عليه و سلم توضأ و غسل رجليه - فقال ابن عباس: ان الناس أبوا إلا الغسل ولا أجد في كتاب الله إلا المسح، (3) از " ربيع " (4) روايت شده كه گفت: ابن عباس پيش من آمد و درباره اين
حديث از من سؤال كرد - مقصود حديثى است كه ربيع نقل كرده كه پيامبر صلى الله عليه و سلم در وضو پاهايش را مى شست - پس ابن عباس گفت: مردم ابا دارند، مگر از شستن، در حالى كه در كتاب خدا چيزى غير از وجوب مسح كردن نمى يابم.
در كتاب " الزوائد " آمده است: " اسناده حسن "، سند اين حديث خوب است.
" محمد بن جرير طبرى " در تفسيرش از " ابن عباس " نقل مى كند:
ألوضوء غسلتان ومسحتان، (1) وضو دو شستن دارد (صورت و دستها) و دو مسح (سر و پاها).
باز هم " ابن جرير طبرى " در تفسيرش مىنويسد: حدثنا حميد بن مسعدة، قال: ثنا بشر بن مفضل عن حميد (اى الطويل) ح وحدثنا يعقوب بن ابراهيم، قال: ثنا ابن علية، قال: ثنا حميد (اى الطويل)، قال:
قال موسى بن أنس لانس ونحن عنده: يا أبا حمزة! إن الحجاج خطبنا بالاهواز ونحن معه، فذكر الطهور فقال:
إغسلوا وجوهكم وأيديكم وامسحوا برءوسكم وأرجلكم، و أنه ليس شئ من ابن آدم أقرب إلى خبثه من قدميه فاغسلوا بطونهما وظهورهما وعراقيبهما. فقال أنس: صدق الله و كذب الحجاج، قال الله: * (وامسحوا برؤسكم وأرجلكم) * قال:
وكان أنس اذا مسح قدميه بلهما، (2)
" حميد طويل " مى گويد: " موسى " پسر " انس " به پدرش گفت: اى ابا حمزه! " حجاج " در اهواز براى ما خطبه خواند و ما با او بوديم. پس طهور را ياد كرد و گفت: " صورت‌ها و دستهايتان را بشوئيد و سر و پايتان را مسح بكشيد، براستى كه هيچ چيز از پسر آدم نزديك تر به خبث او نيست از پاهايش. پس باطن پاها و ظاهرشان وعراقيب (1) آنها را بشوئيد ". انس گفت: خدا راست گفت و " حجاج " دروغ گفت.
خدا مى فرمايد: " سر و پايتان را مسح كنيد ". " حميد طويل " گفت:
" انس " خودش هر گاه دو قدمش را مسح مى كرد، مرطوب مى نمود. (2) تمام روات اين حديث نيز توثيق شده اند، (3) كما اين كه " ابن كثير " در تفسير خود به صحت سند اعتراف مى كند.
چنان كه مى بينيد " أنس " صحابى رسول خدا (صلى الله عليه وآله) كسى را كه شستن پا را لازم مى داند و آن را شرعا در وضو واجب مى شمرد، تكذيب مى كند و معتقد است خداوند وظيفه را مسح قرار داده است.
عن أبى جعفر، قال:
إمسح على رأسك، (4) بر سرت مسح بكش.
عن الشعبى، أنه قال:
إنما هو المسح على الرجلين، ألا ترى أنه ما كان عليه الغسل
جعل عليه المسح و ما كان عليه المسح أهمل، (1) از " شعبى " نقل شده كه گفت: بر پاها فقط بايد مسح كشيد، آيا نمى بينى آن قسمت را كه بايد شستشو داد، مسح مى كنند و آن جايى را كه بايد مسح كنند، وا مى نهند.
عن عكرمة، قال:
ليس على الرجلين غسل، إنما فيهما المسح، (2) از " عكرمه " روايت شده كه گفت: پا را نبايد شست، بلكه بر پاها بايد مسح كشيد.
و روايات متعدد ديگر.
خلاصه، در اين مورد روايات متعدده اى از رسول اكرم (صلى الله عليه وآله) " صحابه " و " تابعين " و " تابعين تابعين " نقل شده كه آنان مسح را واجب مى دانسته اند.
بنابر اين، با ظهور نزديك به صراحت قرآن كريم در لزوم مسح و همچنين روايات مؤيده كه عده اى از آنها صحيح است، آيا مى توان به وجوب غسل فتوا داد؟
اگر گفته شود كه آيه وضو به وسيلهء روايات، منسوخ شده است، در پاسخ گفته مى شود:
اولا: آيهء وضو در سوره ء المائده است و چنان كه پيش تر تذكر داديم، هم آيه وهم سوره ء مذكور در اواخر عمر مبارك پيامبر (صلى الله عليه وآله) نازل شده است و لذا احتمال نسخ در آن داده نمى شود.
ثانيا: اخبار مخالف چنان كه " فخر رازى " و ديگران گفته اند، اخبار
آحاد (1) است و از اين رو، نمى توان آنها را ناسخ قرآن كريم قرار داد.
حل نهايى اخبار دال بر غسل براى رفع تعارض بين اخبار غسل از يك طرف و قرآن كريم و اخبار مسح از طرف ديگر، شايد بهتر اين باشد كه بگوييم:
همهء اخبار غسل كه از رسول اكرم صلى الله عليه و سلم نقل شده است، بر فرض صحت، مربوط به قبل از نزول آيهء وضو مى باشد و آيهء كريمه و اخبار مسح، ناسخ آنها است. نهايت آن كه اين مطلب بر افرادى پنهان مانده و طبق روايات منسوخ عمل كرده يا فتوا داده اند يا قائل به تخيير بين غسل و مسح شده اند و بلكه برخى به وجوب هر دو رأى داده اند.
در اينجا ممكن است كسى بگويد: " وجوب غسل، اجماعى است و نمى توان با اجماع (2) مخالفت نمود ".
در جواب مى گوييم: چنين اجماعى وجود ندارد. در واقع، براى رفع توهم اجماع، كافى است كه به كتب فقه مراجعه كنيد، چنان كه در " بداية المجتهد " تصريح مى كند كه مسأله اختلافى است. عبارت او چنين است:
إتفق العلماء على أن الرجلين من أعضاء الوضوء واختلفوا في نوع طهارتهما، فقال قوم: طهارتهما الغسل وهم الجمهور، وقال قوم: فرضها المسح، وقال قوم: بل طهارتهما تجوز بالنوعين الغسل والمسح، وان ذلك
راجع الى اختيار المكلف، (1) علما در اين كه پاها جزء اعضاى وضوست، اتفاق نظر دارند، ولى در نوع طهارت پاها اختلاف كرده اند. گروهى مى گويند طهارت پاها با شستن حاصل مى شود. اين گروه جمهور هستند. گروه ديگر مى گويند آنچه كه در طهارت پاها واجب شده است، مسح آنهاست. گروه ديگرى گفته اند كه طهارت پاها به هر دو روش (شستن و كشيدن دست) جايز است و به اختيار مكلف مى باشد.
همچنين " ابن قدامه " در " المغنى " مى گويد:
غسل الرجلين واجب في قول أكثر أهل العلم، شستن پاها از نظر اكثر علما واجب است.
او سپس از " على " و " ابن عباس " و " انس " و " شعبى " قول به مسح و از " ابن جرير " تخيير را نقل مى كند.
نيز " نووى " در " المجموع " مى گويد:
... حكى أصحابنا عن محمد بن جرير أنه مخير بين غسلهما و مسحهما وحكاه الخطابى عن الجبائى المعتزلى وأوجب بعض أهل الظاهر الغسل والمسح جميعا، اصحاب ما از " محمد بن جرير " حكايت كرده اند كه او قائل به تخيير بين شستن و مسح پاها بوده است. همين قول را " خطابى " از " جبايى " معتزلى حكايت كرده است. بعضى از اهل ظاهر نيز شستن و مسح را با هم واجب كرده اند.
ملاحظه مى كنيد كه اجماعى در اين مورد به نقل فقهاى اهل تسنن وجود ندارد، چه رسد به شيعه، زيرا بنابر آنچه كه از طريق شيعه رسيده، اهل بيت (عليهم السلام) بر وجوب مسح اجماع كرده اند.
اما اين كه چه مقدار از پاها بايد مسح شود؟ آن نيز بحث جالبى است كه فرصت بيشترى را مى طلبد و چون مى خواستم مقاله براى گردهمايى مهيا شود، بحث آن را به وقت ديگرى موكول مى كنم. فقط يادآورى مى كنم كه در برخى از روايات كه قبلا تصحيح آن گذشت، چنين آمده بود: "... مسح برأسه و ظهر قدميه "، يعنى رسول خدا (صلى الله عليه وآله) سر مبارك و پشت قدم را مسح كشيد.
همچنين روايات فراوانى كه در مورد مسح در نعلين بود، نيز دلالت بر آن دارد كه مسح پشت پاها تا كعبين كافى است و قبل از همهء اينها، اطلاق مسح تا كعبين و عطف آن بر " رءوسكم " در آيهء وضو، بهترين دليل بر كافى بودن مسح پشت پا تا كعبين است.
به سند صحيح از ابن عمر وابى امامه آمده است كه آنان در اذان مى گفتند:
" حى على خير العمل "...
اين مطلب با صحيح ترين سند از ابن عمر نقل شده است.
ابن حزم، المحلى، ج 3، ص 160.
سنت و بدعت در اذان
مقدمه الحمدلله رب العالمين و صلى الله على محمد وآله الطاهرين وصحبه المنتجبين ولعنة الله على أعدائهم إلى يوم الدين.
اذان در لغت به معنى اعلام است، (1) چنان كه خداوند متعال در قرآن كريم مى فرمايد:
* (وأذان من الله ورسوله الى الناس يوم الحج الاكبر ان الله برئ من المشركين ورسوله) *، (2) و اعلانى است از خدا و رسولش به مردم، روز حج اكبر، به درستى كه خدا و رسولش از مشركان بيزارند.
اما واژه ء " اذان " در شرع، اسم براى عبارات خاصى است كه مىشناسيم.
در اين رساله، چند موضوع را درباره ء اذان، بر اساس مدارك اهل تسنن
به اختصار بيان مى كنيم. اميد است براى آنان كه به " سخن احسن " گوش فرا مى دهند وتابع دليلند، و نه فرزند تقليد، مفيد افتد، و برخى از شبهات كه ناشى از عدم توجه كافى به منابع احاديث و روايات است، به حول و قوه ء الهى زايل شود، و موجب انسجام و اتحاد بيشتر مسلمانان گردد.
كمترين فايده ء اين رساله آن است كه برادران اهل تسنن پى مى برند آنچه را كه برادران شيعهء آنان درباره ء اذان مى گويند، مورد تأييد روايات زيادى از طريق اهل تسنن مى باشد و بزرگانى از فقها و روايت اهل تسنن به آن اعتراف دارند.
شيعه و آغاز تشريع اذان همهء فقهاى اماميه به پيروى از اهل بيت (عليهم السلام) معتقدند كه اذان با تشريع خداوند و با نزول وحى بر قلب مبارك رسول الله (صلى الله عليه وآله) شروع شده است. در اين باره روايات متعددى از اهل بيت (عليهم السلام) وارد شده است كه به برخى از آنها اشاره مى شود:
" كلينى " در " كافى " چنين روايت مى كند:
على بن ابراهيم عن أبيه عن ابن ابى عمير عن عمر بن اذينة عن زرارة و الفضل عن أبى جعفر (عليه السلام):
قال: لما أسرى برسول الله (صلى الله عليه وآله) الى السماء فبلغ البيت المعمور و حضرت الصلاة فأذن جبرئيل وأقام، فتقدم رسول الله (صلى الله عليه وآله) و صف الملائكة والنبيون خلف محمد (صلى الله عليه وآله)، (1)
امام باقر (عليه السلام) فرمود: هنگامى كه رسول خدا صلى الله ‌عليه و سلم به سوى آسمان سير داده شد و به " بيت المعمور " رسيد، وقت نماز شد. پس جبرئيل اذان و اقامه گفت و رسول خدا (صلى الله عليه وآله) جلو ايستاد و ملائكه و انبيا پشت سر پيامبر (صلى الله عليه وآله) به صف ايستادند.
و نيز:
على بن ابراهيم عن أبيه عن ابن ابى عمير عن حماد عن منصور بن حازم عن ابى عبد الله:
قال: لما هبط جبرئيل (عليه السلام) بالاذان على رسول الله (صلى الله عليه وآله) كان رأسه في حجر على (عليه السلام) فأذن جبرئيل (عليه السلام) وأقام، فلما إنتبه رسول الله (صلى الله عليه وآله) قال: يا على! سمعت؟ قال: نعم، قال: حفظت؟
قال: نعم، قال: أدع بلالا فعلمه، فدعا على (عليه السلام) بلالا فعلمه، (1) امام صادق (عليه السلام) فرمود: وقتى كه جبرئيل با اذان بر رسول خدا (صلى الله عليه وآله) فرود آمد، سر مباركش بر دامن على (عليه السلام) بود. جبرئيل اذان و اقامه گفت.
زمانى كه پيامبر (صلى الله عليه وآله) به خود آمد، فرمود: يا على! شنيدى؟ عرض كرد:
بله! فرمود: از بر كردى؟ عرض كرد: بله! فرمود: " بلال " را فراخوان و اذان را به وى بياموز. على (عليه السلام) " بلال " را فراخواند و اذان را به او آموخت.
اين دو روايت، ناظر به دو مرتبه از اذان گفتن جبرئيل (عليه السلام) است كه يكى در عالم معراج و براى شخص پيامبر (صلى الله عليه وآله) و ديگرى براى تشريع و ابلاغ آن مى باشد. توجه شود كه داراى مرتبه بودن وحى، و حتى دو مرتبه نازل شدن آن، امرى شناخته شده است.
ديدگاه اهل تسنن به طور كلى، صرف نظر از خصوصيات، مى توان گفت در ميان اهل تسنن دو رأى درباره ء آغاز تشريع اذان موجود است:
1 - مبدأ اذان وحى است.
2 - مبدأ اذان رؤياست.
در " المبسوط سرخسى " آمده است:
" ابو حفص، محمد بن على " منكر آن بود كه مبدأ اذان رؤيا باشد. او مى گفت: شما يكى از معالم و نشانه‌هاى دين را هدف قرار داده ايد و مى گوييد با رؤيا ثابت شده است. هرگز! بلكه پيامبر صلى الله عليه و سلم وقتى به مسجد الاقصى برده شد و پيامبران را گرد او جمع كردند، فرشته اى اذان و اقامه گفت و پيامبر با آنان نماز گزارد. و گفته شده است: جبرئيل - عليه الصلاة والسلام - اذان را فرود آورد. (1) در " عمدة القارى " كه " شرح صحيح البخارى " است، مى گويد:
" زمخشرى " از بعضى نقل كرده است كه اذان به وحى بوده است، نه رؤيا. (2) در " البحر الرائق " مى گويد:
وسببه (اى الاذان) الابتدائى اذان جبرئيل (عليه السلام) ليلة الاسراء و اقامته حين صلى النبى صلى الله ‌عليه و سلم اماما بالملائكة و ارواح الانبياء، ثم رؤيا عبد الله بن زيد، (3) سبب ابتدايى اذان، اذان و اقامه جبرئيل در شب اسرا است، هنگامى كه
پيامبر صلى الله عليه و سلم نماز گزاردند، در حالى كه پيشنماز ملائكه و ارواح انبيا بودند، سپس خواب " عبد الله بن زيد ".
روايات متعددى كه بزرگان اهل تسنن نقل نموده اند، اين معنا را تأييد مى كند كه مبدأ اذان وحى است، نه رؤيا.
در اينجا بعضى از روايات را ذكر مى كنيم:
عن ابن عمر عن أبيه، قال:
لما أسرى بالنبى أوحى الله اليه الأذان فنزل به فعلمه بلالا، (1) هنگامى كه پيامبر صلى الله عليه و سلم به معراج رفت، خداوند اذان را به ا و وحى نمود، پس پيامبر صلى الله عليه و سلم اذان را آورد و به " بلال " آموخت.
چنان كه ملاحظه مى كنيد، اين روايت مبدأ اذان را وحى و در " ليلة الاسراء " مى داند. پس اين مسأله هيچ ارتباطى به قضيهء رؤيا ندارد، زيرا آنان كه قضيهء رؤيا را نقل مى كنند، آن را مربوط به مدينه و مدتها پس از هجرت پيامبر صلى الله عليه و سلم مى دانند كه اسلام استحكام يافته بود و نماز و روزه و زكات تشريع شده بود و حدود اقامه مى شد و حلال و حرام تحقق پيدا كرده بود. (2) اين در حالى است كه اسراء، قبل از هجرت و از مسجد الحرام واقع شده بود. بنابر اين، مطابق دلالت اين روايت و نظاير آن، اذان سالها قبل از هجرت تشريع شده بود. (3)
چنان كه " ابن حجر عسقلانى " در شرح خود بر " صحيح البخارى " و همچنين " حلبى " در سيره ء خود، به چنين دلالتى اعتراف مى كنند و مى گويند: احاديثى وارد شده است كه دلالت دارد اذان قبل از هجرت در مكه تشريع شده بود. (1) تنها ايرادى كه " ابن حجر " نسبت به روايت " ابن عمر " اظهار مى كند، واقع شدن " طلحة بن زيد " در سند حديث است. او درباره ء " طلحه " مى گويد: " وهو متروك "، ولى اگر كسى در احاديث رؤيا دقت بكند، مى بيند در اسانيد آنها كسانى واقع شده اند كه اگر " طلحة بن زيد " بر آنها ترجيح نداشته نباشد، دست كم تفاوتى با آنها ندارد. از اينجاست كه روشن مى شود دليلى بر ترجيح روايات رؤيا نيست.
عن انس:
إن جبرئيل أمر النبى صلى الله عليه و سلم بالأذان حين فرضت الصلاة، (2) هنگامى كه نماز واجب شد، جبرئيل پيامبر صلى الله عليه و سلم را امر به اذان كرد.
بر اساس اين روايت، همان موقع كه نماز تشريع گرديد، اذان نيز تشريع شد. از سوى ديگر، مى دانيم كه نماز از همان ابتداى بعثت تشريع شده بود. پس تشريع اذان ارتباطى به رؤيا ندارد.
عن عائشة:
لما أسرى بى أذن جبرئيل فظنت الملائكة أنه يصلى بهم فقدمنى فصليت، (1) پيامبر صلى الله عليه و سلم فرمود: هنگامى كه به معراج رفتم، جبرئيل اذان گفت. ملائكه گمان كردند كه او مى خواهد با آنها نماز بخواند، ولى او مرا مقدم داشت، پس من نماز گزاردم.
للبزاز وغيره من حديث على:
لما أراد الله أن يعلم رسوله الأذان أتاه جبرئيل بدابة يقال لها البراق فركبها... وفيه: اذا خرج ملك من وراء الحجاب، فقال:
الله أكبر الله أكبر. وفي آخره: ثم أخذ الملك بيده فأم باهل السماء، (2) هنگامى كه خداوند خواست به رسولش اذان را ياد بدهد، جبرئيل مركبى به نام براق برايش آورد و پيامبر بر مركب سوار شد... آن هنگام فرشته اى از پس پرده بيرون آمد و گفت: الله اكبر... پس فرشته دست پيامبر را گرفت و او براى اهل آسمان امامت كرد.
" ابن حجر " بعد از نقل حديث مى گويد: " زياد بن منذر، ابوالجارود " در سند واقع شده است، و او متروك است.
ولى بايد به " ابن حجر " گفت: بله! " ابوالجارود " مورد اختلاف است، لكن قطعا ضعيف تر از كسانى كه در احاديث رؤيا واقع شده اند نيست.
بنابراين، وجهى براى ترجيح روايات رؤيا بر اين روايات نمى باشد.
عن سفيان الليل، قال:
لما كان من الحسن بن على ما كان، قدمت عليه المدينة وهو جالس في اصحابه... فتذاكرنا عنده الأذان، فقال بعضنا: انما كان بدء الاذان برؤيا عبد الله بن زيد بن عاصم. فقال له الحسن بن على: إن شأن الأذان اعظم من ذاك، أذن جبرئيل في السماء مثنى وعلمه رسول الله (ص) وأقام مرة مرة فعلمه رسول الله، (1) بعد از آن كه ماجراى امام حسن واقع گرديد، در مدينه نزد ايشان رفتم.
در آن مجلس از اذان سخن به ميان آمد. بعضى از ما گفتند: شروع اذان به وسيله رؤياى " عبد الله بن زيد " بوده است. حسن بن على به او گفت: نشان و جايگاه اذان برتر از آن است. اذان را جبرئيل در آسمان دوتايى گفت و به پيامبر صلى الله عليه و سلم آموخت و اقامه را يك يك گفت و به پيامبر صلى الله عليه و سلم آموخت.
عن هارون بن سعد، عن الشهيد، زيد بن الامام على بن الحسين، عن آبائه عن على:
إن رسول الله صلى الله عليه و سلم علم الاذان ليلة اسرى به و فرضت عليه الصلاة، (2) اذان در شب معراج به پيامبر صلى الله عليه و سلم آموخته شد و نماز بر او واجب شد.
عن ابى العلاء، قال:
قلت لمحمد بن الحنفية: إنا لنتحدث أن بدء الأذان كان من رؤيا رءاها رجل من الانصار في منامه. قال: ففزع لذلك محمد بن الحنفية فزعا شديدا وقال: عمدتم الى ما هو الاصل في شرائع الاسلام ومعالم دينكم، فزعمتم أنه كان من رؤيا رءآها رجل من الأنصار في منامه يحتمل الصدق والكذب و قد تكون اضغاث احلام، قال: فقلت له: هذا الحديث قد استفاض في الناس، قال: هذا والله الباطل...، (1) " ابى علاء " مى گويد: به " محمد بن حنفيه " گفتم: ما چنين مى گوييم كه مبدأ اذان رؤياى مردى از انصار است. " محمد بن حنفيه " شيون شديدى كرد و گفت: يكى از ريشه‌هاى شريعت اسلام و معالم دينتان را نشانه رفتيد و گمان كرديد كه اذان از رؤيايى است كه مردى از انصار در خواب ديده است، در حالى كه خواب قابل راست و دروغ بودن است و گاهى از خيالات باطل است. به او گفتم: اين سخن كه درباره ء اذان گفتم، در ميان مردم شايع است. گفت: به خدا قسم كه اين عقيده ء باطلى است....
ويظهر مما رواه عبد الرزاق عن ابن جريج: قال عطاء:
إن الاذان كان به وحى من الله سبحانه، (2) و ظاهر مى شود از آن چه كه آن را " عبد الرزاق " از " ابن جريج " روايت كرده كه " عطا " گفته است: براستى كه اذان به وسيلهء وحى از جانب خداى سبحان بود.
در مقابل اين روايات، رواياتى نقل شده است كه مبدأ تشريع اذان را به رؤياى مردى از انصار به نام " عبد الله بن زيد " نسبت مى دهد. " ترمذى " درباره ء " عبد الله بن زيد " مى گويد:
ولا نعرف له عن النبى صلى الله عليه و سلم شيئا يصح الا هذا الحديث الواحد في الأذان، و نمىشناسيم براى " عبد الله بن زيد " چيزى از پيامبر صلى الله عليه و سلم، كه به طور صحيح نقل شده باشد، مگر همين حديث تك درباره ء اذان.
همچنين " ترمذى " از " بخارى " نقل مى كند كه گفت:
لا نعرف له الا حديث الاذان، (1) از " عبد الله بن زيد " حديثى سراغ نداريم، جز حديث اذان.
اين روايات را " شيخين " در " صحيحين " (2) نقل نكرده اند وحتى " حاكم " اين روايات را در " مستدرك " نيز نياورده است. و اين بر ما معلوم مى كند كه اين روايات فاقد شرط شيخين به تمام معنا بوده اند.
" حاكم " مى گويد:
عبد الله بن زيد هو الذى أرى الأذان، الذى تداوله فقهاء الاسلام بالقبول و لم يخرج في الصحيحين لاختلاف الناقلين في أسانيده، (3)
" عبد الله بن زيد " همان كسى است كه اذان را در خواب ديد و علماى اسلام آن را تلقى به قبول كرده اند، ولى به خاطر اختلاف ناقلين در اسناد حديث در صحيحين نيامده است. (1) اما كتب ديگرى كه اين روايات در آنها نقل شده است، اسنادشان مورد خدشه قرار گرفته است. ما در اينجا يكى از آن روايات را كه ادعا شده است صحيح ترين آنهاست، نقل مى كنيم و رجال سند آن را مورد بررسى قرار مى دهيم.
بررسى روايت رؤيا (1) حدثنا محمد بن منصور الطوسى، ثنا يعقوب ثنا ابى عن محمد بن اسحاق حدثنى محمد بن ابراهيم بن الحارث التيمى عن محمد بن عبد الله بن زيد بن عبد ربه، قال: حدثنى ابى، عبد الله بن زيد، قال:
لما أمر رسول الله صلى الله عليه و سلم بالناقوس يعمل ليضرب به للناس لجمع الصلاة، طاف بى - وأنا نائم - رجل يحمل ناقوسا في يده، فقلت: يا عبد الله! أتبيع الناقوس؟ قال: و ما تصنع به؟ فقلت: ندعو به الى الصلاة، قال: أفلا أدلك على ما هو خير من ذلك؟ فقلت (له): بلى، قال: فقال: تقول:
الله اكبر، الله اكبر، الله اكبر، الله اكبر، اشهد ان لا إله الا الله، اشهد ان لا إله الا الله، اشهد ان محمدا رسول الله، اشهد ان محمدا رسول الله، حى على الصلاة، حى على الصلاة، حى على الفلاح، حى على الفلاح، الله اكبر، الله اكبر، لا إله الا الله،
هنگامى كه رسول خدا صلى الله عليه و سلم امر كرد تا ناقوس بسازند تا براى جمع كردن مردم براى نماز به صدا درآورند، در خواب مردى را ديدم كه دورم مى چرخيد وناقوسى در دستش حمل مى كرد. به او گفتم: اى بنده ء خدا! آيا اين ناقوس را مى فروشى؟ گفت: براى چه مى خواهى؟ گفتم: تا مردم را براى نماز فراخوانيم. گفت: آيا مى خواهى تو را به چيزى كه بهتر از ناقوس باشد راهنمايى كنم؟ گفتم: بله! گفت:
چنين مى گويى:
الله اكبر، الله اكبر، الله اكبر، الله اكبر، اشهد ان لا إله الا الله، اشهد ان لا إله الا الله، اشهد ان محمدا رسول الله، اشهد أن محمدا رسول الله، حى على الصلاة، حى على الصلاة، حى على الفلاح، حى على الفلاح، الله اكبر، الله اكبر، لا إله الا الله.
قال: ثم استأخر عنى غير بعيد ثم قال: وتقول اذا أقمت الصلاة، سپس اندكى از من فاصله گرفت و گفت: هنگامى كه نماز را برپا مى دارى، چنين اقامه بگو:
الله اكبر، الله اكبر، اشهد أن لا إله الا الله، اشهد أن محمدا رسول الله، حى على الصلاة، حى على الفلاح، قد قامت الصلاة، قد قامت الصلاة، الله اكبر، الله اكبر، لا إله الا الله.
فلما أصبحت أتيت رسول الله صلى الله عليه و سلم فأخبرته بما رأيت، هنگامى كه صبح كردم، نزد رسول خدا صلى الله عليه و سلم رفتم و او را به آنچه كه ديده بودم، آگاه كردم.
فقال: إنها لرؤيا حق إن شاءالله، فقم مع بلال فالق عليه ما رأيت فليؤذن به، فأنه أندى (1) صوتا منك، پيامبر صلى الله عليه و سلم فرمود: حقيقتا كه آن رؤياى حقى بود.
ان شاءا.... پس با " بلال " برخيز و آنچه را كه ديده اى به او ياد بده تا با آن اذان بگويد، زيرا او از نظر صوت بهتر از تو است.
فقمت مع بلال فجعلت ألقيه عليه ويؤذن به، پس همراه " بلال " برخاستم و به او مى آموختم و او اذان مى گفت.
قال: فسمع ذلك عمر بن الخطاب وهو في بيته، فخرج يجر ردائه ويقول: والذى بعثك بالحق يا رسول الله، لقد رأيت مثل ما رأى. فقال رسول الله: فلله الحمد، " عمر بن الخطاب " كه در خانه اش بود، صداى اذان را شنيد. از خانه خارج شد، در حالى كه ردايش بر زمين كشيده مى شد و مى گفت:
سوگند به خدايى كه تو را به حق مبعوث كرد، من نيز مانند آنچه را كه او در خواب ديد، ديدم. رسول خدا صلى الله عليه و سلم فرمود: خداى را سپاس.
" بيهقى " به سند خود از " محمد بن يحيى " نقل مى كند كه در اخبار " عبد الله بن زيد " در قصهء اذان، خبرى صحيح تر از اين روايت كه از طريق " محمد بن اسحاق " از " محمد بن ابراهيم التيمى " از " محمد بن عبد الله بن زيد " نقل شده، وجود ندارد، زيرا " محمد " اين حديث را از پدرش شنيده است.
اكنون به بررسى سند اين روايت مى پردازيم و سخن را از " محمد بن اسحاق " شروع مى كنم كه در اين تصحيح، طريق او نام برده شده است.
" الدار قطني " درباره ء او مىنويسد:
اختلف الائمة فيه وليس بحجة أنما يعتبر به، (1) ائمه درباره ء او اختلاف كرده اند و حجت نيست. فقط اعتبارى به او مى شود.
همچنين به نقل‌هاى متعدد تضعيف " محمد بن اسحاق " از " احمد بن حنبل " نقل شده است:
" ابو داود " مى گويد:
وسمعت احمد ذكر محمد بن اسحاق، فقال: كان رجلا يشتهى الحديث، فيأخذ كتب الناس فيضعها في كتبه، (2) از " احمد بن حنبل " درباره " محمد بن اسحاق " شنيدم كه گفت: او مردى بود كه هواى حديث داشت. پس كتاب‌هاى روات را مى گرفت و آنها را در كتاب‌هاى خودش قرار مى داد.
و همچنين " المروزى " مى گويد:
قال احمد بن حنبل: كان ابن اسحاق يدلس... و... قدم ابن اسحاق بغداد، فكان لايبالى عمن يحكى، عن الكلبى وغيره، (3) و " احمد بن حنبل " گفت: " محمد بن اسحاق " تدليس مى كرد و وقتى وارد بغداد شد، پروا نداشت از چه كسى نقل حديث كند، از كلبى يا غير او.
و " حنبل بن اسحاق " مى گويد:
سمعت ابا عبد الله يقول: ابن اسحاق ليس بحجة، (1) از " احمد حنبل " شنيدم كه مى گفت: سخن " ابن اسحاق " حجت نيست.
و " عبد الله بن احمد " نيز مى گويد:
ما رأيت ابى اتقن حديثه قط، وكان يتتبعه بالعلو والنزول.
قيل له يحتج به؟ قال: لم يكن يحتج به في السنن، (2) هيچ گاه نديدم كه پدرم حديثش را متقن بداند، بلكه روايت او را بالا و پايين مى كرد. به او گفته شد: آيا به روايات " ابن اسحاق " مى توان احتجاج كرد؟ گفت: در سنتها به آن احتجاج نمى شود.
" ايوب بن اسحاق ابن سامرى " مى گويد:
سألت احمد: اذا انفرد ابن اسحاق بحديث تقبله؟ قال: لا والله، انى رأيته يحدث عن جماعة بالحديث الواحد ولا يفصل كلام ذا من كلام ذا، (3) از " احمد " سؤال كردم: هرگاه " ابن اسحاق " به تنهايى روايت را ذكر كند، آيا از او مى پذيرى؟ گفت: نه، به خدا سوگند! من او را ديدم كه سخن گروهى را در يك حديث روايت كرد، بدون آن كه كلام هر يك را از ديگرى جدا كند.
همچنين " الميمونى " درباره ء " ابن اسحاق " از " ابن معين " نقل مى كند كه
گفت: ضعيف، (1) يعنى ضعيف است.
و " النسائى " درباره اش مى گويد: ليس بالقوى، (2) او قوى نيست.
همچنين سند اين روايت از ناحيهء " محمد بن ابراهيم بن الحارث التيمى " كه روايت را " ابن اسحاق " از او نقل كرده است، خدشه دار است:
" العقيلى " از " عبد الله بن احمد " و او از پدرش نقل مى كند كه درباره ء " محمد بن ابراهيم " گفت:
في حديثه شئ، يروى احاديث مناكير او منكرة، (3) در روايات او ناخالصى وجود دارد. او روايات ناشناخته نقل مى كند.
وانگهى، سند روايت مورد بحث به " عبد الله بن زيد " مى رسد كه سخن " ترمذى " و ديگران را درباره ء او شنيدى.
آنچه گفته شد، تنها از نظر رجال موجود در سند روايت بود. بررسى جهات ديگر سند اين روايت و همچنين بررسى روايات ديگرى كه درباره ء رؤيا بودن مبدأ اذان نقل شده است را به كتاب‌هاى زير ارجاع مى دهيم: " النص والاجتهاد " مورد 23، " الاعتصام بالكتاب والسنه " بحث " التثويب في أذان صلاة الفجر " و " تذكرة الفقهاء " ج 3، ص 39 و 38.
در ادامه، به بحث درباره ء فصول اذان و اقامه مى پردازيم.
فصول اذان و اقامه در ميان فقهاى اهل تسنن، در مورد فصول اذان و اقامه اختلاف زيادى وجود دارد. " ابن رشد " مى گويد:
اختلف العلماء في الاذان على اربع صفات مشهورة، (1) علما درباره ء اذان بر چهار روش مشهور اختلاف كرده اند.
او بعد از بر شمردن اين چهار روش، مى گويد:
والسبب في اختلاف كل واحد من هؤلاء الاربع فرق، اختلاف الاثار في ذلك واختلاف اتصال العمل عند كل واحد منهم، (2) علت اختلاف هر يك از اين چهار فرقه، اختلاف روايات در اين زمينه و گونه گونى اتصال عمل (3) نزد هر يك از اين چهار گروه است.
ولى مهم ترين اختلافى كه ميان فقهاى اهل تشيع و اهل تسنن در اين زمينه وجود دارد، در دو چيز است: يكى اين كه آيا " حى على خير العمل " جزء فصول اذان و اقامه است يا نه؟ ديگر اين كه آيا تثويب در اذان مشروع است يا نه؟
سخن در " حى على خير العمل " درباره ء " حى على خير العمل " بايد گفت علاوه بر روايات متعددى كه از طريق اهل بيت (عليهم السلام) وارد شده و جزء بودن آن را براى اذان و اقامه قطعى مى كند، از طريق اهل تسنن نيز رواياتى درباره ء آن وارد شده است. " بيهقى " در " السنن الكبرى " بابى را تحت عنوان " باب ما روى في حى على خير العمل " (1) گشوده است. ما در اينجا تعدادى از روايات مذكور را از " السنن الكبرى " و غير آن ذكر مى كنيم و سپس تصريح برخى از دانشمندان اهل تسنن را درباره ء صحت آنها خواهيم آورد. ان شاءالله.
اخبرنا ابو عبد الله الحافظ وابو سعيد بن ابى عمرو، قالا: ثنا ابوالعباس محمد بن يعقوب ثنا يحيى بن ابى طالب ثنا عبد الوهاب بن عطاء ثنا مالك بن أنس عن نافع:
كان ابن عمر يكبر في النداء ثلاثا ويشهد ثلاثا وكان احيانا اذا قال: حى على الفلاح، قال على اثرها: حى على خير العمل، " ابن عمر " در اذان سه بار تكبير مى گفت و سه بار شهادت مى داد و احيانا بعد از " حى على الفلاح "، " حى على خير العمل " مى گفت.
سند اين خبر در " موطأ مالك " به روايت " محمد بن الحسن الشيبانى "
چنين است:
أخبرنا مالك أخبرنا نافع عن ابن عمر: أنه.... (1) با موازين رايج در ميان برادران اهل تسنن، چه كسى مى تواند در اين سند خدشه كند؟ در حالى كه " بخارى " درباره ء اين سند مىنويسد:
اصح الاسانيد كلها: مالك عن نافع عن ابن عمر، صحيح ترين سند در ميان تمام سندها آن است كه " مالك " از " نافع " و او از " ابن عمر " نقل كند.
اين سخن " بخارى " را " حاكم " به طور مسند از " محمد بن اسماعيل البخارى " نقل كرده است (2) و " ابن حجر " نيز در ترجمهء " نافع " در كتاب " تهذيب التهذيب " آن را آورده است.
اخبرنا ابو عبد الله الحافظ نا ابوبكر بن اسحاق ثنا بشر بن موسى ثنا موسى بن داود ثنا ليث بن سعيد عن نافع، قال:
كان ابن عمر لا يؤذن في سفر وكان يقول: حى على الفلاح، و أحيانا يقول: حى على خير العمل، " ابن عمر " در سفر اذان نمى گفت، بلكه مى گفت: " حى على الفلاح " و گاهى مى گفت: " حى على خير العمل ".
" محمد بن سيرين " اين مطلب را درباره ء " ابن عمر " نقل مى كند و مى گويد:
أنه كان يقول ذلك في أذانه، ابن عمر " حى على خير العمل " را در اذانش مى گفت.
همچنين " نسير بن ذعلوق " همين مطلب را از " ابن عمر " در سفر نقل كرده است، چنان كه از " ابى امامه " نقل نموده است.
" ابن حزم " در " المحلى " مى گويد:
وقد صح عن ابن عمر وابى امامة بن سهل بن حنيف: أنهم كانوا يقولون في اذانهم: حى على خير العمل... فهو عنه [اى عن ابن عمر] ثابت باصح اسناد، (1) به تحقيق، درباره ء " ابن عمر " و " ابى امامه " پسر " سهل بن حنيف " ثابت شده است كه آنها در اذان " حى على خير العمل " مى گفتند. پس اين گفتار از او به صحيح ترين سند ثابت شده است.
اخبرنا محمد بن عبد الله الحافظ انا ابوبكر بن اسحق ثنا بشر بن موسى ثنا موسى بن داود ثنا حاتم بن اسماعيل عن جعفر بن محمد عن ابيه، يقول:
ان على بن الحسين كان يقول في أذانه اذا قال حى على الفلاح قال: حى على خير العمل، ويقول: هو الأذان الأول، (2) به راستى كه على بن حسين (عليه السلام) در اذانش هرگاه " حى على الفلاح " مى گفت، به دنبالش مى گفت: " حى على خير العمل ". او مى گفت: اذان اول (3) چنين بود.
" حلبى " نيز در سيره در باب " بدء الاذان ومشروعيته " (4) مى گويد: " ابن عمر " و " امام زين العابدين، على بن الحسين "، بعد از " حى على الفلاح "،
" حى على خير العمل " مى گفت. (1) عبد الرزاق عن معمر عن يحيى ابن ابى كثير عن رجل:
ان ابن عمر كان اذا قال في الاذان حى على الفلاح، قال: حى على العمل، ثم يقول: الله اكبر، الله اكبر، لا إله الا الله، (2) " ابن عمر " چنين بود كه هرگاه در اذان " حى على الفلاح " مى گفت، در ادامه مى گفت: " حى على العمل ". سپس مى گفت: الله اكبر.... (3) محقق كتاب در ذيل صفحه چنين مى گويد:
رواه " ش " [ابن ابى شيبة] عن طريق ابن عجلان وعبيدالله عن نافع عن ابن عمر، (4) اين روايت را " ابن ابى شيبه " از طريق " ابن عجلان " و " عبيدالله " از " نافع " و او از " ابن عمر " روايت كرده است.
روات طريق " ابن ابى شيبه " همه از نظر علماى اهل تسنن داراى توثيق معتبر مى باشند. (5) عن بلال:
أنه كان يؤذن للصبح، فيقول: حى على خير العمل، فأمر رسول الله صلى الله ‌عليه و سلم أن يجعل مكانها الصلاة خير من
النوم، ويترك حى على خير العمل، (1) بلال اذان صبح مى گفت و مى گفت: " حى على خير العمل ". پس رسول خدا صلى الله عليه و سلم به او امر كرد تا به جاى اين كلمه، " الصلاة خير من النوم " بگويد و " حى على خير العمل " را ترك كند.
تنها ايرادى كه " صاحب مجمع الزوائد " بر سند اين حديث وارد كرده است، وجود " عبد الرحمن بن عمار بن سعد " است، ولى با رجوع به كتب رجال، ثابت مى شود كسى به طور قاطع او را تضعيف نكرده، در مقابل، " ابن حبان " او را در ثقات ذكر نموده است.
جالب آن است كه با وجود اين روايات صحيحه كه در معتبرترين كتب اهل تسنن ضبط شده است، " ابن تيميه " مى گويد: " حى على خير العمل " از زياده ء روافض است (2) و " نووى " در " المجموع " حكم به كراهت آن كرده است.
مهم ترين اشكالى كه برخى در مورد " حى على خير العمل " نموده اند، آن است كه فعل " ابن عمر " و " ابى امامة " كه دو صحابى هستند، حجت نيست و اين اخبار منقطع است.
در جواب بايد گفت:
اولا، عده اى سنت و قول صحابى را حجت مى دانند، چنان كه از " ابوحنيفه " نقل شده است:
ما جاءنا عن الصحابة اتبعناهم، و ما جاءنا عن التابعين زاحمناهم، (3)
آنچه كه از صحابه به ما برسد، پيروى مى كنيم و آنچه كه از تابعين باشد، بررسى مى كنيم (و چه بسا در مقابل آنها قرار گيريم).
نيز " سرخسى " در اصول خود مى گويد:
لا خلاف بين اصحابنا المتقدمين والمتأخرين أن قول الواحد من الصحابة حجة فيما لا مدخل للقياس في معرفة الحكم فيه، (1) بين هم مسلك‌هاى ما - چه متقدمين و چه متأخرين - اختلافى وجود ندارد در اين كه گفتهء يك نفر از صحابه حجت است، در آن چه كه با قياس نتوان آن حكم را به دست آورد.
و شبهه اى نيست كه در گفتن " حى على خير العمل " قياس راه ندارد.
ثانيا، در برخى از روايات كه نقل شد و غير آنها، فقره ء " حى على خير العمل " به زمان رسول (صلى الله عليه وآله) و تقرير آن بزرگوار نسبت داده شده است. (2) نهايت آن كه مطابق روايات مذكور، حضرت بعد از آن دستور دادند " حى على خير العمل " را در نماز صبح به " الصلاة خير من النوم " تبديل
كنند. ولى اين ذيل ضررى به مقصود نمى زند، زيرا اين تبديل چنان كه نص روايت است، مربوط به اذان صبح مى باشد. بنابراين، حتى به نص همين روايت، بقيهء اذان‌ها بايد داراى " حى على خير العمل " باشد.
به علاوه، اين ذيل با رواياتى كه تثويب را در اذان نفى مى كند معارض است و به روشنى دلالت دارد بر اين كه قول " الصلاة خير من النوم " زياده اى است كه بعد از رسول الله صلى الله عليه و سلم افزوده شده است. (1) احتمال نسخ نيز منتفى است، زيرا اگر منسوخ شده بود، قطعا " ابن عمر " و " ابى امامه " و ديگران از آن با خبر بودند و ديگر معنا نداشت كه آنها " حى على خير العمل " را در اذان خود ذكر كنند. وانگهى، ظاهرا كسى اين احتمال را ذكر نكرده است.
ثالثا، روايات از طريق اهل بيت (عليهم السلام) بيان مى كند كه " حى على خير العمل " جزء فصول اصلى اذان در همهء اوقات است كه از طريق وحى بر قلب نازنين پيامبر اكرم (صلى الله عليه وآله) نازل شده است. (2)
سخن در تثويب سخن در تثويب مسألهء دومى كه بين فقهاى شيعه وفقهاى اهل تسنن مورد اختلاف مى باشد، تثويب است. بالاتر از اين، آن چنان كه خواهيم گفت، بين خود فقهاى اهل تسنن نيز در اين باره اختلاف نظر وجود دارد.
اما مقصود از تثويب چيست؟ گفته اند:
التثويب من ثاب يثوب، اذا رجع، فهو بمعنى الرجوع الى الامر بالمبادرة الى الصلاة، فان المؤذن اذا قال: " حى على الصلاة " فقد دعاهم اليها، فاذا قال: " الصلاة خير من النوم " فقد رجع الى كلام معناه المبادرة اليها، گفته اند " تثويب " از " ثاب، يثوب " است، يعنى رجوع كرد. پس معناى تثويب، بازگشت به دستورى است كه به نماز فرا مى خواند. وقتى كه مؤذن " حى على الصلاة " مى گويد، مردم را به نماز دعوت مى كند. پس وقتى كه " الصلاة خير من النوم " مى گويد، به همان كلام و امرى رجوع مى كند كه معنايش دعوت به نماز بود.
وعن القاموس أنه فسره بمعان، منها: الدعاء الى الصلاة، و تثنية الدعاء، وان يقول في اذان الفجر: الصلاة خير من النوم، مرتين، از كتاب " قاموس " نقل شده است كه تثويب را به چند معنا تفسير كرده است. اين موارد از جملهء آن معانى است: فراخواندن به سوى نماز، دوبار تكرار كردن اين فراخوانى، و اين كه در اذان صبح دوبار گفته شود:
" الصلاة خير من النوم ".
وعن المغرب: التثويب القديم هو قول المؤذن في أذان الصبح: الصلاة خير من النوم، مرتين والمحدث: الصلاة، الصلاة، او: قامت، قامت، از " المغرب " نقل شده است: تثويب قديم، همان گفتهء مؤذن در اذان صبح است كه دو مرتبه مى گويد: " الصلاة خير من النوم " يا جديد كه مى گويد: " الصلاة، الصلاة " يا " قامت، قامت ".
و من معانى التى ذكروا للتثويب هو ان يقال بين الاذان و الاقامة، حى على الصلاة، مرتين، حى على الفلاح، مرتين، (1) از معانى ديگرى كه براى تثويب ذكر كرده اند آن است كه بين اذان و اقامه، دو مرتبه " حى على الصلاة " و دو مرتبه " حى على الفلاح " گفته شود.
به هر حال، تثويب به هر معنى كه باشد، جزء اذان و اقامه نيست، بلكه چيزى است كه بعدا به آن اضافه شده است.
ما در اين رساله به دليل آن كه مشهور در معناى تثويب، همان گفتن " الصلاة خير من النوم " است، بحث خود را عمدتا بر همين معنا متمركز مى كنيم.
" ابن رشد " در " بداية المجتهد " درباره ء اختلافى بودن مسأله چنين مى گويد:
اختلفوا في قول المؤذن في صلاة الصبح " الصلاة خير من النوم " هل يقال فيها ام لا؟ فذهب الجمهور الى أنه يقال ذلك فيها. وقال آخرون: أنه لا يقال لانه ليس من الاذان المسنون، وبه قال الشافعى. وسبب اختلافهم، اختلافهم هل قيل ذلك في زمان النبى؟ او انما قيل في زمان عمر؟، (1) فقها در اين كه آيا در اذان صبح " الصلاة خير من النوم " بايد گفته شود يا نه، اختلاف كرده اند. جمهور آنان معتقدند كه گفته مى شود، ولى ديگران گفته اند اين كلمه نبايد گفته شود، زيرا در اذانى كه پيامبر سنت كرد، چنين چيزى نبود. " شافعى " بر همين عقيده است. علت اختلاف فقها در اين مسأله، اختلاف درباره ء آن است كه آيا در زمان پيامبر اين كلمه گفته مى شد؟ يا آن كه در زمان " عمر " به وجود آمد؟
در " مهذب " مى گويد:
وان كان في اذان الصبح زاد فيه [التثويب] وهو ان يقول بعد الحيعلة: الصلاة خير من النوم، مرتين، وكره ذلك في الجديد، (2)
اگر در اذان صبح باشد، در آن تثويب را بيفزايد، يعنى بعد از " حيعله "، (1) دو مرتبه بگويد: " الصلاة خير من النوم ". ولى در فتواى جديد گفتن اين جمله را مكروه دانسته است.
و در " المجموع " مى گويد:
و لم يقل ابو حنيفة بالتثويب على هذا الوجه، (2) " ابوحنيفه " قائل به تثويب به اين صورت نيست.
و در " شرح كبير " مى گويد:
به [اى التثويب المشهور] قال ابن عمر والحسن و مالك و الثورى واسحاق والشافعى في الصحيح عنه، وقال ابو حنيفة: التثويب بين الاذان والاقامة في الفجر ان يقول " حى على الصلاة " مرتين " حى على الفلاح " مرتين، (3) بر همين عقيده (قول به تثويب مشهور) هستند، افرادى چون " ابن عمر " و " حسن " و " مالك " و " ثورى " و " اسحاق " و " شافعى " بنا بر نقل درست از او، و " ابو حنيفه " گفته است: تثويب بين اذان و اقامه در نماز صبح آن است كه " حى على الصلاة " و " حى على الفلاح " را هر يك دو مرتبه بگويد.
قريب به اين معنا در " المغنى " هم آمده است. (4) به هر حال، در هر دو كتاب، براى تثويب به حديث " ابومحذوره "
استدلال مى شود. در اين حديث آمده است:
فان كان صلاة الصبح قلت: الصلاة خير من النوم، الصلاة خير من النوم، الله اكبر، الله اكبر، لا إله الا الله، اگر نماز صبح باشد، مى گويى: الصلاة خير من النوم....
در اينجا به اين نكته بايد توجه شود كه بعضى تصريح كرده اند تثويب امرى خارج از اذان است. " سرخسى " در " المبسوط " بعد از نقل روايتى مى گويد:
فهذا دليل على أن التثويب بعد الاذان، (1) اين حديث دليلى است بر اين كه تثويب بعد از اذان است (نه داخل اذان).
او بعد از چند سطر در شرح " فاحدث الناس هذا التثويب " (2) مى گويد:
اشارة الى تثويب اهل الكوفة، فانهم الحقوا " الصلاة خير من النوم " بالاذان، وجعلوا التثويب بين الاذان والاقامة، " حى على الصلاة " مرتين، " حى على الفلاح " مرتين، (3) اين سخن اشاره به تثويب اهل كوفه دارد، زيرا اهل كوفه عبارت " الصلاة خير من النوم " را به اذان ملحق كردند وتثويب بين اذان و اقامه را دو مرتبه " حى على الصلاة " و دو مرتبه " حى على الفلاح " قرار دادند.
بعد از آن كه روشن شد فقهاى اهل تسنن درباره ء تثويب بين خودشان
اختلاف‌هايى دارند، مى گوييم:
حق آن است كه تثويب، حتى " الصلاة خير من النوم " جزء اذان نيست و ذكر آن بين اذان و اقامه استحبابى ندارد، زيرا وحى درباره ء آن نازل نشده و رسول اكرم (صلى الله عليه وآله و سلم) بدان دستور نداده است، بلكه امرى است كه بعد از حضرت رسول صلى الله عليه وآله سلم به سليقهء بعضى از اصحاب وارد در اذان شده است. در روايات اهل تسنن شواهد معتبرى در اثبات آنچه گفتيم، موجود است كه به آنها مى پردازيم.
نظر علماء درباره ء مبدأ تثويب نظر علما درباره ء مبدأ تثويب امام مالك در " الموطأ " مى گويد:
بلغنا أن المؤذن جاء الى عمر بن الخطاب يؤذنه بصلاة الصبح، فوجده نائما، فقال: الصلاة خير من النوم، فأمر عمر أن يجعلها في نداء الصبح، (1) مؤذن براى نماز صبح پيش " عمر " آمد و او را در خواب ديد، پس به او گفت: نماز بهتر از خواب است. عمر امر كرد تا اين عبارت را در اذان صبح قرار دهد.
چنان كه ملاحظه مى كنيد، در اين روايت به صراحت بيان شده است كه سخن " الصلاة خير من النوم " چيزى است كه به امر عمر اضافه شده است و ربطى به اذان تشريع شده ندارد. بدين جهت، " محمد بن الحسن الشيبانى " در خاتمهء " باب الاذان والتثويب " از " موطأ " تصريح مى كند كه
" الصلاة خير من النوم " ربطى به نداء يعنى اذان ندارد. نص عبارت او چنين است:
قال محمد: " الصلاة خير من النوم " يكون ذلك في نداء الصبح بعد الفراغ من النداء ولا يجب أن يزاد في النداء ما لم يكن منه، (1) " محمد " مى گويد: عبارت " الصلاة خير من النوم " بعد از تمام شدن اذان صبح گفته مى شود، و چون جزء اذان نيست، واجب نيست كه به اذان افزوده شد.
" سيوطى " در " تنوير الحوالك " در تبيين سند اين حديث چنين مى گويد:
الاثر الذي ذكره مالك عن عمر اخرجه الدارقطنى في سننه من طريق وكيع في مصنفه عن العمرى عن نافع عن ابن عمر، عن عمر، وعن سفيان عن محمد بن عجلان عن نافع عن ابن عمر، عن عمر أنه قال لمؤذنه: اذا بلغت " حى على الفلاح " في الفجر فقل: " الصلاة خير من النوم، الصلاة خير من النوم "، (2) آنچه كه " مالك " از " عمر " ذكر كرده است، " الدار قطنى " در سننش با دو سند نقل كرده است: يكى، طريق " وكيع " در مصنفش از " عمرى " از " نافع " از " پسر عمر " از عمر. ديگرى، از " سفيان " از " محمد بن عجلان " از " نافع " از " پسر عمر " از عمر كه عمر به مؤذنش گفت: هرگاه در اذان صبح به " حى على الفلاح " رسيدى، دوبار بگو: " الصلاة خير من النوم ".
" زرقانى " نيز در " تعليقه " همين مطلب را نقل مى كند. (1) رجال هر دو سند داراى توثيق‌هاى معتبر از طريق رجاليون بزرگ اهل تسنن هستند، و در مجموع، جاى هيچ گونه خدشه اى در سند از طرف علماى اهل تسنن نيست. (2) " شوكانى " درباره ء " الصلاة خير من النوم " از " البحر الزخار " چنين نقل مى كند:
أحدثه عمر، فقال ابنه: هذه بدعة. وعن على حين سمعه: لا تزيدوا في الاذان ما ليس منه، ثم قال بعد ذكر حديث ابى محذورة وبلال: " قلنا: لو كان، لما انكره على وابن عمر و طاوس، سلمنا، فامرنا به اشعارا به في حال لا شرعا، جمعا بين الآثار "، (3) اين عبارت را " عمر " به وجود آورد و پسرش به او گفت: اين بدعت است. از على نقل شده است وقتى كه اين عبارت را شنيد، گفت: چيزى را كه از اذان نيست، به آن نيفزاييد. صاحب " البحر الزخار " بعد از ذكر حديث " ابى محذوره " و " بلال " مى گويد: اگر تثويب مشروع بود، على و " ابن عمر " و " طاوس " آن را انكار نمى كردند. قبول داريم مطلب را ولى امر به تثويب كرديم به اين كه در حالى گفته شود نه اين كه شرعا جزء باشد، به خاطر جمع بين آثار.
آن چه از " ابوحنيفه " از " حماد " از " ابراهيم " در " جامع المسانيد " آمده است:
سألته عن التثويب؟ فقال: هو مما أحدثه الناس وهو حسن مما أحدثوه. و ذكر أن تثويبهم كان حين يفرغ المؤذن من اذانه: ان الصلاة خير من النوم، مرتين. قال: اخرجه الامام محمد بن الحسن (الشيبانى) في الآثار، فرواه عن أبى حنيفة، ثم قال محمد: وهو قول ابى حنيفة - رضى الله عنه - وبه نأخذ، (1) از او درباره ء تثويب سؤال كردم، گفت: تثويب را مردم اختراع كردند و چيز خوبى است از آنچه كه به وجود آوردند. او گفت: تثويب آن است كه وقتى مؤذن اذانش را به پايان رساند، دو مرتبه بگويد: " ان الصلاة خير من النوم ". امام " محمد بن حسن شيبانى " اين روايت را در آثار ذكر كرده و از " ابى حنيفه " روايت كرده است. " شيبانى " گفته است:
اين گفتهء " ابو حنيفه " است و ما به آن عمل مى كنيم.
از " ابن عيينه " از " ليث " از " مجاهد " نقل شده است كه گفت:
كنت مع ابن عمر، فسمع رجلا يثوب في المسجد، فقال: اخرج بنا من (عند) هذا المبتدع، (2) با پسر " عمر " بودم كه شنيد مردى در مسجد تثويب كرد. " ابن عمر " گفت: ما را از پيش اين بدعت گذار خارج كن.
البته " ابوداود " اين قضيه را از " مجاهد " نسبت به نماز ظهر يا عصر نقل مى كند. (3) " ابن جريج " مى گويد: " عمرو بن حفص " به من خبر داد:
أن سعدا (المؤذن) اول من قال الصلاة خير من النوم، في خلافة عمر، فقال عمر: بدعة، ثم تركه و أن بلابلا لم يؤذن لعمر، (1) " سعد مؤذن " اول كسى بود كه گفت: " الصلاة خير من النوم ". اين قضيه در زمان خلافت " عمر " بود. " عمر " ابتدا به او گفت: اين بدعت است و سپس او را به خود واگذاشت و " بلابل " براى " عمر " اذان نگفت.
" ابن جريج " مى گويد: " حسن بن مسلم " به من خبر داد:
أن رجلا سأل طاوسا متى قيل " الصلاة خير من النوم "؟ فقال:
اما! أنها لم تقل على عهد رسول الله و لكن بلابلا سمعها في زمان ابى بكر بعد وفاة رسول الله يقولها رجل غير مؤذن، فأخذها منه، فأذن بها، لم يمكث ابوبكر الا قليلا حتى اذا كان عمر، قال: لو نهينا بلابلا عن هذا الذي احدث، وكأنه نسيه، و أذن بها الناس حتى اليوم، (2) مردى از " طاوس " پرسيد: چه وقت گفته شد " الصلاة خير من النوم "؟
گفت: بدان كه اين جمله در عهد پيامبر صلى الله عليه و سلم گفته نشد.
" بلابل " بعد از رحلت پيامبر در زمان " ابوبكر "، از مرد غير مؤذنى شنيد كه اين جمله را مى گويد و از او آموخت و آن گاه با همين جمله اذان گفت. " ابوبكر " بعد از آن اندكى زنده ماند تا اين كه عهد " عمر " شد و او گفت: كاش " بلابل " را از اين كارى كه اختراع كرد باز مى داشتيم، ولى گويا اين قضيه از يادش رفت تا اين كه مردم با همين جمله تا زمان ما اذان گفتند.
اين دو روايت، گرچه در بخشى از مضمون خود با روايات اول و دوم اختلاف دارند، ولى در اصل مطلب مشتركند و آن اين كه تثويب و سخن " الصلاة خير من النوم "، بعد از رسول اكرم صلى الله عليه و سلم ابداع شده است.
به هر حال، در اثبات اين مطلب، روايت " مالك " با سندهاى " الدار قطنى " همراه با گواهى فقهاى معروف و بزرگ اهل تسنن كفايت مى كند.
بررسى روايات تثويب رواياتى كه در اثبات " الصلاة خير من النوم " به آنها تمسك شده است، همهء آنها از نظر سند مورد خدشه قرار گرفته اند.
عمده روايتى كه قائلين به تثويب به آن تمسك كرده اند، روايت " ابوداود " و " النسائى " از " ابى محذوره " است، چنان كه در " المغنى " (1) و " الشرح الكبير " (2) و " المجموع " (3) و غير اينها آمده است.
الف) روايت نسائى در " سنن النسائى " روايت چنين است:
اخبرنا سويد بن نصر، قال: انبأنا عبد الله، عن سفيان عن ابى جعفر عن ابى سلمان عن أبى محذورة قال:
كنت أؤذن لرسول الله وكنت اقول في اذان الفجر: حى على الفلاح، الصلاة خير من النوم، الصلاة خير من النوم، الله اكبر، الله اكبر، لا إله الا الله، (1) " سويد بن نصر " گفت: " عبد الله " از " سفيان " از " ابن جعفر " و او از " ابى سلمان " از " ابى محذوره " گفت: براى رسول خدا اذان گفتم و در اذان صبح چنين مى گفتم:... " الصلاة خير من النوم "....
سند همين روايت در سنن " بيهقى " چنين آمده است:
وروينا عن سفيان الثورى عن ابى جعفر عن ابى سليمان عن ابى محذورة، از " سفيان ثورى " براى ما روايت شد و او از " ابى جعفر " و او از " ابى سليمان ".
بنابراين، " ابو سليمان " به جاى " ابى سلمان " آمده است. " بيهقى " ادامه مى دهد: وابو سليمان اسمه همام المؤذن، (2) نام ابوسليمان، " همام مؤذن " است.
در اين سند، " ابو سلمان " يا " ابى سليمان " كه اسمش " همام مؤذن " است، واقع شده و او شخصى مجهول است. همهء آنچه كه " ابن حجر " درباره ء اين مرد آورده چنين است:
ابو سلمان المؤذن قيل اسمه همام. روى عن على وابى محذورة وعنه ابو جعفر الفراء والعلاء بن صالح الكوفى، (3)
گفته شده است نام " ابو سلمان مؤذن "، همام است واو از على و " ابى محذوره " روايت نقل مى كند و " ابو جعفر فراء " و " علاء بن صالح كوفى " از او روايت نقل مى كنند.
علاوه بر اشكالى كه از ناحيه " ابو سليمان " بر سند اين روايت وارد است، برخى معتقدند كه " ابو جعفر " مذكور در سند نيز شخص مجهولى است و غير از " ابو جعفر الفراء " مى باشد. اين مطلب را خود " نسائى " نيز در سنن متذكر شده است.
ب) روايات ابى داود حدثنا مسدد ثنا الحارث بن عبيد عن محمد بن عبد الملك بن ابى محذورة عن ابيه عن جده، قال:
قلت: يا رسول الله! علمنى سنة الاذان، قال فمسح مقدم رأسى وقال، تقول... فذكر، الى ان قال بعد قوله حى على الفلاح: فان كان صلاة الصبح، قلت: الصلاة خير من النوم، الصلاة خير من النوم، اللهاكبر، اللهاكبر، لا اله الا الله، (1) گفتم: اى رسول خدا! روش خود را در اذان به من بياموز. حضرت بر جلوى سرم دستى كشيد و فرمود: چنين بگو:... حضرت فصول اذان را تا " حى على الفلاح " ذكر فرمود و آن گاه فرمود: اگر نماز صبح باشد، بگو: " الصلاة خير من النوم "....
در اين سند " محمد بن عبد الملك " واقع شده است كه " ابن حجر " از " ابن قطان " درباره ء او چنين مى گويد:
مجهول الحال لا نعلم روى عنه الا الحارث، او مجهول الحال و ناشناخته است و غير از " حارث " كسى را نمىشناسيم كه او از روايت كرده باشد.
و نيز " ابن حجر " پس از ذكر روايت " ثورى " و روايت " حارث بن عبيد " از " محمد بن عبد الملك " از قول " عبدالحق " نقل مى كند كه گفت: لا يحتج بهذا الاسناد، (1) به اين اسناد نمى توان احتجاج كرد.
علاوه بر اين، " حارث بن عبيد " نيز مورد مناقشه است. (2) حدثنا الحسن بن على (لقبه ابو على) ثنا ابو عاصم وعبد الرزاق عن ابن جريج قال: اخبرنى عثمان بن السائب، اخبرنى ابى وام عبد الملك بن ابى محذورة عن ابى محذورة عن النبى نحو هذا الخبر، وفيه:
الصلاة خير من النوم، الصلاة خير من النوم، في الاولى من الصبح، (3) " ابى محذوره " از رسول خدا نقل كرد كه " الصلاة خير من النوم " دو مرتبه در اولى از صبح گفته مى شود.
در اين روايت نيز " عثمان بن سائب " و " پدرش " واقع شده اند كه شناخته شده نيستند و جز اين روايت، روايت ديگرى از آنها نقل نشده است. (4) و " ام عبد الملك " نيز مجهول است.
حدثنا النفيلى، ثنا ابراهيم بن اسماعيل بن عبد الملك بن ابى محذورة،
قال: سمعت جدى عبد الملك بن ابى محذورة... قال:
وكان يقول في الفجر: الصلاة خير من النوم، (1) " ابراهيم " مى گويد: از جدم عبد الملك شنيدم كه در فجر مى گفت:
الصلاة خير من النوم.
اين سند نيز مخدوش است، زيرا در آن نيز " ابراهيم بن اسماعيل بن عبد الملك " قرار دارد كه صريحا مورد تضعيف قرار گرفته است. (2) در جمع بندى رواياتى كه براى تثويب ذكر كرده اند بايد گفت:
اولا، چنان كه ديديم، اسناد اين روايات ضعيف و غير قابل اعتماد است.
ثانيا، فرضا اگر كسى اسناد روايات را ضعيف ندانست، شكى نيست كه باز هم نمى تواند به اين روايات عمل كند، زيرا اين روايات معارض است به رواياتى كه بعضى از آنها صحيح بود و مى گفت: " الصلاة خير من النوم " از فقراتى است كه بعد از رسول خدا صلى الله عليه و سلم به استحسان مردم، به اذان اضافه شده است. در نتيجهء اين معارضه، هر دو دسته از روايات از حجيت ساقط مى شود و هيچ كدام قابل اخذ نخواهد بود.
بنابر اين، دليلى بر ثبوت " تثويب " در اذان، يا استحباب آن در خارج از اذان وجود ندارد.
شهادت به ولايت على (عليه السلام) در اذان در آخر اين مبحث، براى روشن شدن مطلب درباره ء شهادت به ولايت أمير المؤمنين على بن ابيطالب (عليه السلام)، سخن محققانه اى را كه علامه " شرف الدين " در " النص والاجتهاد " آورده است، نقل مى كنم:
" اذان نزد ما اماميه هيجده فصل است: الله اكبر، چهار دفعه، أشهد ان لا إله الا الله، اشهد ان محمدا رسول الله، حى على الصلاة، حى على الفلاح، حى على خير العمل، الله اكبر، لا إله الا الله، هر كدام دو دفعه.
وفصول اقامه هفده تاست كه همان فصول اذان است و هر كدام دو مرتبه ذكر مى شود، مگر " لا إله الا الله " كه يك دفعه ذكر مى شود و بعد از حيعلات سه گانه، قبل از تكبير، دو مرتبه " قد قامت الصلاة " زياد مى شود.
درود بر محمد و آل محمد - ذكر اللهم صل على محمد و آل محمد - بعد از نام حضرت صلى الله ‌عليه وآله و سلم مستحب است، همچنان كه اكمال شهادتين به شهادت به ولايت و اميرى مؤمنان براى على (عليه السلام) در اذان و اقامه مستحب است.
هر كس شهادت به ولايت على را تحريم كرده و آن را بدعت شمرده است، اشتباه كرده و سخنى شاذ و بر خلاف قاعده گفته است. مؤذنان در اسلام [معمولا] كلمه اى مقدم بر اذان ذكر نموده و به آن متصل مى كردند مثل: " و قل الحمدلله الذى لم يتخذ صاحبة ولا ولدا... " تا آخر آيه، يا نظير آن.
همچنين آنان سخنى به اذان ملحق مى كنند كه به دنبال آن مى آورند، مثل: " الصلاة والسلام عليك يا رسول الله " و يا نظير آن. اين در حالى است كه مثل اينها در خصوص اذان از شارع مأثور نيست، ولى با اين حال اينها بدعت نيستند و افزودن اينها قطعا حرام نمى باشد، زيرا مؤذنين اينها را از فصول اذان نمى دانند و فقط آنها را بر اساس ادلهء عامه مى آورند. (1) شهادت براى على (عليه السلام) بعد از شهادتين در اذان نيز اين چنين است، يعنى بر اساس دليل عام آن مى باشد.
وانگهى، سخن كوتاه از كلام آدمى موجب بطلان اذان و اقامه نمى شود. (2) لذا گفتن آن در اثناء اذان و اقامه حرام نيست... " (3)
بنابر اين، با توجه به آن كه ذكر على (عليه السلام) عبادت است، در رجحان ذكر نام آن حضرت مطلقا و از جمله در بين اذان و اقامه، جاى هيچ شبهه اى باقى نمى ماند.
چنان كه " متقى هندى " در " كنز العمال " روايت مى كند:
ذكر على عبادة، ذكر نام على عبادت است. (1)
ابن عباس:
رسول خدا صلى الله عليه و سلم در مدينه بدون ترس و باران (در حال اختيار) بين نماز ظهر و عصر و نماز مغرب و عشاء جمع فرمود.
صحيح مسلم، ج 2، ص 152 جمع بين صلاتين
مقدمه الحمدلله رب العالمين و صلى الله على محمد وآله الطاهرين وصحبه المنتجبين ولعنة الله على أعدائهم إلى يوم الدين.
از مسائل مهمى كه توجه ناظران را به خود جلب مى كند و به ويژه در مكان‌هاى زيارتى، همچون مكهء معظمه و مدينهء منوره بارز است، اين است كه اكثريت اهل تسنن، حتى مسافرين آنها، نمازهاى پنجگانه را در پنج وقت جدا از هم اقامه مى كنند و اهل تشيع به نحو جمع تقديم (1) يا جمع تأخير (2) مى خوانند.
اين تفاوت در نظر برخى از عوام كه از مسائل فقهى و روايى اطلاعات درستى ندارند، به ويژه در ميان اهل تسنن - كه تفريق بر پنج وقت، عادت مستمرى براى اكثريت آنهاست - موجب شگفتى زياد است.
در سفر حج، با جوانى كه صاحب مغازه اى در مدينه بود و اصالتا ترك بود، مواجه شدم. او از من پرسيد: چرا نماز مغرب از ايرانيان فوت
مى شود؟ البته آسان ترين جوابى كه مى توانست او را در آن فرصت كوتاه قانع كند، آن بود كه دست كم اين افراد مسافرند و در نتيجه براى آنان جايز است نماز مغرب را تأخير بيندازند و بين مغرب و عشا جمع كنند. (1) در آن زمان كوتاه، بيش از آن جاى سخن گفتن با او نبود، ولى مطلب جاى بحث بيشترى دارد كه بايد با فضلا و دانشمندان در ميان گذاشت تا آنان مطلب را براى مردم بازگو كنند و ريشهء برخى پندارهاى نابجا را بخشكانند.
البته اين كار منوط به آن است كه دانشمندان، تحت تأثير عادت و جو حاكم بر اجتماع خود قرار نگيرند، كه متأسفانه در خيلى از موارد مسأله از همين قرار است. اساسا رسوب عادات در اذهان عوام و خواص، همواره يكى از مشكلات بزرگ انبيا در طول تاريخ بوده است. قرآن كريم از قول كافران مى فرمايد:
* (إنا وجدنا آباءنا على أمة وإنا على آثارهم مقتدون) *، (2) ما پدران خود را بر آيينى يافته ايم و ما از پى ايشان راهسپريم.
بنابراين، چه شيعه و چه سنى بايد بدانند كه برخى از عاداتى كه در اجتماعات آنان تثبيت شده و اكنون در نظر مردم از بديهيات اسلام به شمار مى رود، اين تثبيت وبداهت ناشى از بداهت آن در اسلام نيست، بلكه وقتى به ادلهء آن مراجعه مى شود، معلوم مى گردد كه داراى مدرك
درستى نيستند. در حقيقت، علت رايج شدن آن عادات، در بعضى از موارد، رأى بعضى از عالمان بزرگ، و در بيشتر موارد، مصالح سياسى حكومت‌ها بوده است، در حالى كه در زمان‌هاى قبل، چنين رواج و شيوعى نداشته، بلكه فقط يك احتمال در كنار ساير احتمالات بود.
عجيب است كه اين موضوع حتى درباره ء چيزهايى كه هر روز مورد ابتلاى همهء مسلمانان بوده است، همچون وضو، نماز و... نيز به چشم مى خورد.
چقدر دردناك است! مسلمانانى كه هر روز شاهد وضو و نماز پيامبر (صلى الله عليه وآله) بوده اند، آن قدر در ميان آنان اختلاف باشد كه حتى در امر محسوسى مثل كيفيت قرار دادن دستها هنگام نماز - كه همه آن را به چشم مى ديده اند - اختلاف كنند، يكى آن را حرام بداند، ديگرى مكروه، سومى مباح، و چهارمى مستحب، يكى بگويد بايد دست را بالاى ناف گذارد، و ديگرى زير ناف و همينطور... با آن كه رسول اكرم (صلى الله عليه وآله) هر روز پنج مرتبه در جلو ديدگان همهء مسلمانان نماز مى گزارد و مى فرمود:
صلوا كما رأيتموني اصلى، (1) نماز بگزاريد، همانطور كه مرا مى بينيد نماز مى گزارم.
به هر حال، دليل اين اختلافات هر چه باشد، صرف نظر از موجه يا ناموجه بودن آن، يك مسأله را روشن مى كند و آن اين كه واضح بودن مسأله اى نزد گروهى خاص، دليل بر آن نيست كه از نظر كتاب و سنت مأثوره نيز به همان وضوح است.
در اين نوشتار، با توجه به نكاتى كه ذكر شد، مى خواهيم درباره ء جمع
بين صلاتين و با ديدى وسيع تر، اساسا درباره ء اوقات نماز (ظهر و عصر، مغرب و عشا) سخن بگوييم تا روشن شود جمع بين صلاتين حتى از نظر روايات معتبر نزد اهل تسنن، در همه حال جايز است، و در واقع، نماز ظهر و عصر، و مغرب و عشا داراى وقت مشترك نيز مى باشند.
اوقات نماز در قرآن كريم خداوند متعال مى فرمايد:
* (أقم الصلاة لدلوك الشمس إلى غسق الليل و قرآن الفجر إن قرآن الفجر كان مشهودا) * (1) نماز را به پا داريد از دلوك (تمايل) خورشيد تا غسق (دل) شب، و قرآن فجر (نماز صبح) را به پا داريد كه نماز فجر مشهود است.
در اين آيهء مباركه، خداوند متعال به اقامهء نماز از " دلوك " خورشيد تا " غسق " شب امر مى كند. همچنين به اقامهء نماز صبح امر مى كند و مى فرمايد نماز فجر، مشهود فرشتگان شب و روز است.
با توجه به لغت، روايات، تفاسير و ذوق سليم، دانسته مى شود كه پروردگار حكيم در اين آيه به نمازهاى پنجگانه امر فرموده و اوقات آن را به طور كلى بيان نموده است.
" ابن فارس " در معناى " دلوك " مى گويد:
دلك، أصل واحد يدل على زوال شئ عن شئ ولا يكون إلا برفق، يقال: دلكت الشمس: زالت، ويقال: دلكت، غابت، و الدلك، وقت دلوك الشمس، و من الباب دلكت الشئ، و ذلك أنك اذا فعلت ذلك لم تكد يدك تستقر على مكان دون مكان، (1) واژه ء " دلك " يك ريشه دارد كه دلالت بر زوال و بر طرف شدن چيزى از چيزى دارد كه به نرمى و مدارا صورت گيرد، چنان كه گفته مى شود:
" خورشيد زوال پذيرفت " و گفته مى شود: " دلوك كرد "، يعنى غائب شد. " دلك " به معناى وقت غروب خورشيد است. از همين باب است كه گفته مى شود: " چيزى را دلاكى كردى "، و آن وقتى است كه آن را چنان حركت دهى كه دستت در مكانى دون مكانى نماند (در يك جا قرار نگيرد).
همچنين " ابن اثير " در " نهايه " مىنويسد:
دلوك الشمس في غير موضع من الحديث، ويراد به زوالها عن وسط السماء، وغروبها أيضا. وأصل الدلوك الميل.
" دلوك خورشيد " در جاهاى مختلفى از روايات به كار رفته است و مقصود از آن، زوال خورشيد از وسط آسمان و همچنين غروب خورشيد است. معناى اصلى دلوك، ميل (كج شدن) است.
" ازهرى " مى گويد: به نظر من دلوك خورشيد، ميل آن از وسط آسمان در نيمهء روز است، تا آيه شريفه، جامع نمازهاى پنجگانه باشد و معناى آيه چنين است - والله اعلم -:
* (أقم الصلاة) * يا محمد صلى الله عليه و سلم أى أدمها من وقت زوال الشمس إلى غسق الليل، فيدخل فيها الاولى و العصر، وصلاتا غسق الليل هما العشاءان، فهذه أربع صلوات، والخامسة قوله (عزوجل) * (و قرآن الفجر) *، المعنى وأقم صلاة الفجر، فهذه خمس صلوات فرضها الله تعالى على نبيه صلى اللهعليه وسلم وعلى أمته.
وإذا جعلت الدلوك الغروب كان الامر في هذه الآية مقصورا على ثلاث صلوات.
فان قيل: ما معنى الدلوك في كلام العرب؟ قيل الدلوك الزوال ولذلك قيل للشمس إذا زالت نصف النهار دالكة، وقيل لها إذا أفلت دالكة لانها في الحالتين زائلة... (1).
وفي نوادر الاعراب: دمكت الشمس ودلكت وعلت أو اعتلت، كل هذا ارتفاعها (2)، اى محمد صلى الله عليه وآله و سلم! نماز را برپادار، يعنى مداومت كن بر آن، از هنگام زوال خورشيد تا تاريكى شب. پس تا اينجا از آيه، نماز ظهر و عصر و مغرب و عشا داخل مى شود و چهار نماز را در بر مى گيرد. نماز پنجم، از اين قسمت آيه كه مى فرمايد * (و قرآن الفجر) * استفاده مى شود كه معنايش اين است: نماز صبح را برپا دار.
بنابراين، اينها پنج نماز هستند كه خداوند آنها را بر پيامبرش و امت پيامبرش واجب فرموده است. اگر " دلوك " را به معناى غروب بگيرى،
نتيجه مى شود كه در اين آيه فقط به اوقات سه نماز (1) اشاره شده است.
اگر گفته شود معناى " دلوك " در كلام عرب چيست؟ گفته مى شود:
دلوك همان زوال است، و به همين خاطر، وقتى كه خورشيد از نصف النهار بگذرد، مى گويند دلوك كرده و همچنين هنگامى كه افول و غروب مى كند مى گويند دلوك كرده، زيرا در اين دو حالت، نور خورشيد زايل مى شود. در " نوادر الاعراب " در معناى " دمكت الشمس " مىنويسد: واژه‌هاى " دلكت "، " علت "، " اعتلت " همه به معناى ارتفاع خورشيد هستند.
" مبرد " گفته است:
دلوك الشمس من لدن زوالها إلى غروبها، (2) دلوك خورشيد از هنگام زوال تا غروب آن است.
بنابراين، گرچه " دلوك " احيانا به معنى غروب شمس نيز استعمال شده است، ولى شكى نيست كه در اين آيهء شريفه، تنها معناى مناسبش، همان معنى زوال خورشيد از وسط آسمان است. علاوه بر آنچه كه از " ازهرى " و ديگران در تأييد اين معنا نقل كرديم، روايات متعددى نيز در اين باره وارد شده است كه دو نمونه از آنها را ذكر مى كنيم:
عن ابن مسعود رضى الله عنه قال: قال رسول الله صلى الله عليه و سلم:
أتاني جبرئيل (عليه السلام) لدلوك الشمس حين زالت فصلى بى الظهر، (3) " ابن مسعود " رضى الله عنه مى گويد: رسول خدا صل الله عليه و سلم
فرمود: جبرئيل (عليه السلام) هنگام دلوك خورشيد، زمانى كه زايل شد، نزد من آمد و نماز ظهر را با من خواند.
از افراد ديگرى همچون " ابن عباس "، " انس "، " عمر "، " ابن عمر "، " ابى برزه " و غير اينها نيز اين مضمون نقل شده است.
از طريق اهل بيت (عليهم السلام) نيز به طرق متعدد وارد شده است كه مقصود از دلوك، زوال است، نه غروب.
عن ابى عبد الله (عليه السلام) في قوله تعالى: * (أقم الصلاة لدلوك الشمس إلى غسق الليل و قرآن الفجر إن قرآن الفجر كان مشهودا) * قال:
دلوك الشمس زوالها، غسق الليل إنتصافه، و قرآن الفجر ركعتا الفجر (1)، دلوك خورشيد همان زوال خورشيد است وغسق شب همان نيمهء شب است و قرآن الفجر، دو ركعت نماز صبح است.
با وجود اين روايات متعدد، به دو روايتى كه " سيوطى " از " ابن مسعود " و على (عليه السلام) نقل مى كند كه " دلوك " به معناى غروب است، نمى توان اعتنايى كرد. به علاوه، نهايت مطلب، تعارض اين دو نوع روايات است و بر فرض عدم ترجيح دستهء اول وتساقط هر دو دسته، شكى نيست كه بايد به ظهور لغوى قرآن بازگشت نمود، كه روشن شد " دلوك " در آيهء مباركه، در معناى زوال خورشيد ظهور دارد. از اينجاست كه " شافعى " تصريح مى كند:
" دلوك الشمس زوالها " (2).
و اما واژه ء غسق در آيهء شريفه: صاحب " معجم مقاييس اللغة " مى گويد:
غسق: الغين والسين والقاف، اصل صحيح يدل على ظلمة، فالغسق الظلمة، (1) غسق از ماده ء " غ، س، ق " است و ريشهء صحيحى است و دلالت بر تاريكى دارد. پس معناى غسق، ظلمت و تاريكى است.
" راغب " در " مفردات " مى گويد:
غسق الليل، شدة ظلمته، غسق شب، شدت تاريكى آن است.
از " ابن عباس " نيز نقل شده است:
غسق الليل، اجتماع الليل وظلمته، (2) غسق شب، گرد آمدن شب و تاريكى آن است.
به هر حال، آنچه به نظر مى رسد آن است كه مقصود از " غسق الليل " آخر وقت عشاست، و اين با آنچه كه " راغب " در " مفردات " گفته كه " غسق الليل، شدة ظلمته " سازگارتر است. بنابراين، احتمال آن كه مقصود از " غسق الليل " غروب خورشيد و يا ابتداى شب باشد، مردود است، چون غروب آفتاب، نه شدت ظلمت است، نه اجتماع ليل، و نه حتى به معنى دقيق تاريكى شب، و نه وقت نماز عشا.
بررسى آيهء شريفه اكنون با روشن شدن معنى " دلوك " و " غسق " و " قرآن الفجر "، درمىيابيم كه خداوند متعال در اين آيه به پنج نماز امر فرموده و اوقات آنها را نيز ذكر كرده است. آيهء شريفه مى فرمايد: از ابتداى ظهر تا دل شب نماز را اقامه كنيد و نماز فجر را نيز به پا داريد.
از آيهء شريفه استفاده مى شود كه از اول ظهر تا دل شب، وقت براى نمازهاى چهارگانه است و اگر دليل قطعى نداشتيم كه بايد نماز ظهر و عصر را پيش از مغرب، و نماز مغرب و عشا را بعد از مغرب بخوانيم، مى توانستيم با تمسك به اطلاق آيهء شريفه بگوييم كه از اول ظهر تا دل شب، وقت مشترك براى اين چهار نماز است.
ولى چون دليل قطعى قائم شده است بر اين كه نماز ظهر و عصر بايد پيش از مغرب، و نماز مغرب و عشا بايد بعد از غروب خوانده شود، به اين اندازه اطلاق آيهء شريفه را تقييد مىزنيم. اما در موارد باقى مانده، مى توانيم تمسك به اطلاق آيهء شريفه بكنيم و بگوئيم: از ابتداى ظهر تا غروب، وقت مشترك براى نماز ظهر و عصر است (1) و از مغرب تا نصف شب (ثلث يا فجر، بنا به اختلاف آرا) وقت مشترك براى نماز مغرب و عشاست.
از اين رو، وقتى كه از امام باقر (عليه السلام) درباره ء نمازهايى كه خداوند عزوجل واجب فرموده است، پرسش مى شود، مى فرمايد: " پنج نماز در شبانه روز است ". راوى سؤال مى كند: آيا خداوند آنها را در كتابش نام برده و بيان
فرموده است؟ امام (عليه السلام) مى فرمايد:
نعم، قال الله تبارك و تعالى لنبيه:
* (أقم الصلاة لدلوك الشمس إلى غسق الليل) * و " دلوكها " زوالها ففيما بين دلوك الشمس إلى غسق الليل أربع صلوات سماهن الله وبينهن ووقتهن و " غسق الليل " هو انتصافه ثم قال: * (و قرآن الفجر إن قرآن الفجر كان مشهودا) *، (1) آرى، خداى تبارك و تعالى به پيامبرش فرمود: نماز را از دلوك خورشيد تا غسق شب به پا داريد. دلوك خورشيد زوال آن است. پس بين دلوك خورشيد تا غسق شب، چهار نماز را واجب فرموده و بيان نموده و وقتشان را معين فرموده است. وغسق شب، نيمهء شب است.
از اينجاست كه " امام رازى " در " تفسير كبير " اعتراف مى كند كه از آيهء شريفه، اوقات مشتركه استفاده مى شود. او مى گويد:
إن فسرنا الغسق بالظلمة المتراكمة، فنقول: الظلمة المتراكمة أنها تحصل عند غيبوبة الشفق الابيض (الذى يحصل بعد غيبوبة الشفق الاحمر على ما قالوا) وكلمة " إلى " لانتهاء الغاية والحكم الممدود إلى غاية يكون مشروعا قبل حصول تلك الغاية، فوجب جواز إقامة الصلوات كلها قبل غيبوبة الشفق الابيض، (2) اگر غسق را به تاريكى غليظ تفسير كنيم، مى گوييم: تاريكى غليظ هنگام پنهان شدن شفق سفيد - كه خود بعد از پنهان شدن شفق قرمز حاصل مى شود - به وجود مى آيد. كلمهء " الى " در آيهء شريفه براى
انتهاى غايت است و حكمى كه تا غايتى امتداد دارد، قبل از رسيدن به آن غايت، مشروع و جايز است. پس نتيجه اين مى شود كه اقامهء همهء نمازها قبل از پنهان شدن شفق سفيد جايز باشد.
و بلكه " رازى " مى گويد: اگر غسق را به معناى اول ظلمت شب بگيريم، باز هم وقت مشترك فهميده مى شود. او مى گويد:
فإن فسرنا الغسق بظهور أول الظلمة كان الغسق عبارة عن أول المغرب وعلى هذا التقدير يكون المذكور في الاية ثلاثة أوقات: وقت الزوال و وقت أول المغرب و وقت الفجر، وهذا يقتضى أن يكون الزوال وقتا للظهر والعصر، فيكون هذا الوقت مشتركا بين هاتين الصلاتين، و أن يكون أول المغرب وقتا للمغرب والعشاء، فيكون هذا الوقت مشتركا أيضا بين هاتين الصلاتين، فهذا يقتضى جواز الجمع بين الظهر و العصر وبين المغرب والعشاء مطلقا، (1) اگر " غسق " را به اول وقت ظاهر شدن تاريكى تفسير كنيم، غسق عبارت خواهد بود از اول مغرب. در اين صورت آنچه كه در آيه ذكر شده است، سه وقت خواهد بود: وقت زوال، وقت اول مغرب و وقت فجر. اين مطلب مقتضى آن است كه اولا، زوال، وقت براى نماز ظهر و عصر باشد و وقت مشترك بين اين دو نماز به حساب آيد، و ثانيا، اول مغرب، وقت نماز مغرب و عشا باشد و وقت مشترك بين اين دو محسوب شود. بنابراين، تفسير غسق به اول تاريكى شب نيز اقتضا مى كند كه جمع بين دو نماز ظهر و عصر و مغرب و عشا جايز باشد، مطلقا. (خواه در سفر وخواه در حضر).
او سپس مى گويد: " ولى دليل خارجى دلالت مى كند بر اين كه جمع در حضر بدون عذر جايز نيست ".
اما به زودى براى شما ثابت خواهد شد كه سنت نيز دال بر جواز جمع در حضر است، مطلقا. ان شاء الله تعالى.
" آلوسى " نيز با وجود تعصب خاصى كه دارد، به استفاده ء اين معناى از آيه به طور ضمنى اعتراف كرده و مى گويد: " جواز جمع بين صلاتين، مطلبى است كه روايات صحيحه آن را تأييد مى كند ". (1)
جمع بين صلاتين از نظر روايات در روايات، اين مطلب آن قدر واضح است كه هم در " صحيح البخارى " وهم در " صحيح مسلم " كه مهمترين منابع اهل تسنن هستند، به طور مكرر آمده است. " احمد بن حنبل " نيز در مسند خود تعدادى از اين روايات را ذكر كرده است و در ساير جاها نيز روايات دال بر اين معنا وجود دارد.
الف - روايات صحيح مسلم: در " صحيح مسلم " بابى تحت اين عنوان گشوده است: " باب الجمع بين الصلاتين في الحضر " (1) ما در اينجا تعدادى از آن روايات را نقل مى كنيم:
حدثنا يحيى بن يحيى قال: قرأت على مالك عن أبى الزبير عن سعيد بن جبير عن ابن عباس، قال:
صلى رسول الله صلى الله ‌عليه و سلم الظهر والعصر جميعا و
المغرب والعشاء جميعا، في غير خوف ولا سفر (1)، رسول خدا صلى الله ‌عليه و سلم نماز ظهر و عصر را يك جا خواند و نماز مغرب و عشا را هم جمع كرد، بدون خوف و يا اين كه در سفر باشد.
حدثنا أحمد بن يونس وعون ابن سلام جميعا عن زهير. قال ابن يونس: حدثنا زهير حدثنا أبوالزبير عن سعيد بن جبير عن ابن عباس، قال:
صلى رسول الله صلى الله عليه و سلم الظهر والعصر جميعا بالمدينة في غير خوف ولا سفر. قال أبوالزبير: فسألت سعيدا لم فعل ذلك؟ فقال: سألت ابن عباس كما سألتني، فقال: أراد أن لايحرج (2) أحدا من أمته، (3) " ابو زبير " گفت: " سعيد " از " ابن عباس " نقل كرد: پيامبر صلى الله عليه و سلم نماز ظهر و عصر را در مدينه يك جا خواند، بدون خوف يا به خاطر سفر. از " سعيد " پرسيدم: چرا اين كار را كرد؟ گفت:
همين سؤال را از " ابن عباس " پرسيدم، او گفت: حضرت مى خواست كسى از امتش را به حرج و دشوارى نيندازد.
حدثنا أبوبكر بن أبى شيبة وأبوكريب قالا حدثنا أبومعاوية ح وحدثنا أبوكريب وأبوسعيد الاشج، واللفظ لأبى كريب، قالا: حدثنا وكيع كلاهما عن الأعمش عن حبيب ابن أبى ثابت عن سعيد بن جبير عن ابن عباس، قال:
جمع رسول الله صلى الله عليه و سلم بين الظهر والعصر و المغرب والعشاء بالمدينة في غير خوف ولا مطر. (في
حديث وكيع:) قال: قلت لابن عباس: لم فعل ذلك؟ قال: كى لا يحرج أمته، (وفي حديث أبى معاوية:) قيل لابن عباس: ما أراد إلى ذلك؟ قال: أراد أن لا يحرج أمته، (1) " سعيد بن جبير " مى گويد: ابن عباس گفت: پيامبر صلى الله عليه و سلم در مدينه بين نماز ظهر و عصر و همچنين مغرب و عشا جمع فرمود، بدون اين كه خوفى باشد يا باران باريده باشد. (در حديث وكيع آمده است:) به " ابن عباس " گفتم: چرا اين كارى كردى؟ گفت: تا امتش را به حرج (سختى) نيندازد.
حدثنا أبوبكر بن أبى شيبة حدثنا سفيان بن عيينة عن عمرو عن جابر بن زيد عن ابن عباس، قال:
صليت مع النبى صلى اللهعليه وسلم ثمانيا جميعا وسبعا جميعا. قلت يا أبا الشعثاء! أظنه أخر الظهر وعجل العصر و أخر المغرب وعجل العشاء، قال: وأنا أظن ذاك، (2) " عمرو " از " جابر بن زيد " واو از " ابن عباس " نقل مى كند كه گفت:
با پيامبر صلى الله ‌عليه و سلم هشت ركعت پشت سر هم (چهار ركعت نماز ظهر و چهار ركعت نماز عصر) و هفت ركعت پشت سر هم (سه ركعت مغرب و چهار ركعت عشا) نماز گزارديم. " عمرو " مى گويد: به ابو الشعثاء (3) گفتم: گمان مى كنم پيامبر صلى الله عليه و سلم نماز ظهر را به تأخير انداخت و در نماز عصر تعجيل فرمود و همينطور نماز مغرب را به تأخير انداخت و در نماز عشا تعجيل فرمود. او گفت: من هم همينطور فكر مى كنم.
ذيل حديث، تأويلى است كه به ظن خود راوى صورت گرفته است و چنان كه قرآن كريم مى فرمايد: * (إن الظن لا يغنى من الحق شيئا) * (1) حدثنا أبو الربيع الزهرانى حدثنا حماد بن زيد عن عمرو بن دينار عن جابر بن زيد عن ابن عباس:
أن رسول الله صلى الله عليه و سلم صلى بالمدينة سبعا وثمانيا الظهر والعصر والمغرب والعشاء (2)، پيامبر صلى الله عليه و سلم در مدينه هفت ركعت و هشت ركعت نماز گزارد، نماز ظهر و عصر، و نماز مغرب و عشا.
در الفاظ اين روايت لف و نشر مشوش به كار رفته است، يعنى هفت ركعت مغرب و عشا، و هشت ركعت ظهر و عصر مراد است.
حدثنى أبوالربيع الزهرانى حدثنا حماد عن الزبير بن الخريت عن عبد الله بن شقيق، قال: خطبنا ابن عباس يوما بعد العصر حتى غربت الشمس وبدت النجوم وجعل الناس يقولون: الصلاة! الصلاة! قال: فجاءه رجل من بنى تميم لا يفتر (3) ولا ينثنى (4) الصلاة! الصلاة! فقال ابن عباس: أتعلمنى بالسنة لا أم لك!؟ ثم قال:
رأيت رسول الله صلى اللهعليه وسلم جمع بين الظهر والعصر والمغرب والعشاء. قال عبد الله بن شقيق: فحاك في صدرى
من ذلك شئ!! فأتيت أبا هريرة فسألته فصدق مقالته، (1) " عبد الله بن شقيق " مى گويد: روزى " ابن عباس " بعد از عصر براى ما خطبه خواند تا اين كه خورشيد غروب كرد و ستارگان آشكار شدند و عوام مى گفتند: الصلاة! الصلاة! (2) مردى از " بنى تميم " آمد و پشت سر هم مى گفت: الصلاة! الصلاة! " ابن عباس " او را عتاب كرد و گفت: آيا سنت پيامبر را مى خواهى به من ياد دهى؟! آنگاه گفت: پيامبر صلى الله عليه و سلم را ديدم كه بين نماز ظهر و عصر و مغرب و عشا جمع فرمود. " عبد الله بن شقيق " گفت: از اين سخن " ابن عباس " چيزى در سينه ام ماند، لذا پيش " ابو هريره " رفتم و از او سؤال كردم.
او هم سخن " ابن عباس " را تأييد كرد.
حدثنا ابن أبى عمر حدثنا وكيع حدثنا عمران بن جدير عن عبد الله بن شقيق العقيلى قال: قال رجل لابن عباس: الصلاة! الصلاة! فسكت، ثم قال:
الصلاة! فسكت، ثم قال: الصلاة! فسكت، ثم قال:
لا أم لك! أتعلمنا بالصلاة وكنا نجمع بين الصلاتين على عهد رسول الله صلى الله عليه و سلم، (3) مردى به " ابن عباس " گفت: نماز! نماز! " ابن عباس " چيزى نگفت: او اين كلام را سه دفعه تكرار نمود و " ابن عباس " سكوت كرد و بعد در دفعهء سوم او را عتاب كرد و به او گفت: آيا نماز را به ما ياد مى دهى در حالى كه در دوره ء رسول الله صلى الله عليه و سلم بين دو نماز جمع مى كرديم.
اينها برخى از روايات بود كه " مسلم " در كتابش در باب " باب الجمع بين الصلاتين في الحضر " (1) آورده است.
ب - روايات صحيح البخارى: اما " بخارى " كه احتياط بسيار زيادى مى كند تا چيزى بر خلاف مشى حكومتها نگويد و سعى دارد تا بتواند چيزى را كه مطابق مذهب اهل بيت است، نياورد، باز هم برخى از روايات گذشته و غيره را تحت عنوانهاى ديگر آورده است. و با آن كه بقيهء روايات نيز بنا به شرط او صحيح است، از آوردن آنها امتناع كرده و شايد خود به دليل آن آگاه تر است.
به هر حال، برخى از روايات كه دال بر مطلق جمع است و شامل حضر هم مى شود و " بخارى " در صحيحش نقل كرده، بدين قرار است:
در باب " وقت المغرب " چنين آمده است:
حدثنا آدم، قال: حدثنا شعبة، قال: حدثنا عمرو بن دينار، قال: سمعت جابر بن زيد عن عبد الله ابن عباس، قال:
صلى النبى صلى الله عليه و سلم سبعا جميعا وثمانيا جميعا، (2) " عبد الله بن عباس " مى گويد: پيامبر صلى الله عليه و سلم هفت ركعت را يك جا و هشت ركعت را يك جا به جاى آورد.
در باب " ذكر العشاء والعتمة (3) و من رءآه واسعا " (4) آمده است:
قال ابن عمر وأبوأيوب وابن عباس صلى النبى صلى الله عليه و سلم المغرب والعشاء، (1) " ابن عمر " و " ابو ايوب " و " ابن عباس " گفتند: پيامبر صلى الله عليه و سلم نماز مغرب و عشا را پشت سر هم اقامه فرمود.
در باب " من لم يتطوع بعد المكتوبة " (2) آمده است:
حدثنا على بن عبد الله، قال: حدثنا سفيان عن عمرو، قال: سمعت أبا الشعثاء جابرا، قال: سمعت ابن عباس رضى الله عنهما، قال:
صليت مع رسول الله ثمانيا جميعا وسبعا جميعا قلت: يا أبا الشعثاء! أظنه أخر الظهر وعجل العصر، وعجل العشاء وأخر المغرب، قال: وأنا أظنه، (3) " عمرو " از " ابى الشعثاء " واو از " ابن عباس " نقل مى كند كه گفت:
با پيامبر صلى الله عليه و سلم هشت ركعت را پشت سر هم خوانديم. به " ابوالشعثاء " گفتم: گمان مى كنم پيامبر صلى الله عليه و سلم نماز ظهر را به تأخير انداخت و در نماز عصر تعجيل كرد و نماز عشا را زود خواند و نماز مغرب را به تأخير انداخت. او گفت: من هم اين طور خيال مى كنم.
در باب " تأخير الظهر إلى العصر " چنين آمده است:
حدثنا أبوالنعمان، قال: حدثنا حماد - هو ابن زيد - عن عمرو بن دينار عن جابر بن زيد عن ابن عباس:
أن النبى صلى الله عليه و سلم صلى بالمدينة سبعا وثمانيا الظهر والعصر والمغرب والعشاء، فقال أيوب: لعله في ليلة مطيرة، قال: عسى، (1) " ابن عباس " گفت: پيامبر صلى الله ‌عليه و سلم در مدينه هفت ركعت مغرب و عشا و هشت ركعت ظهر و عصر را به جا آورد. " ايوب " گفت:
شايد در شب بارانى بود! او گفت: ممكن است.
در " تحفة البارى " وقتى به اين باب مى رسد، اعتراف مى كند كه عنوان، گوياى مضمون حديث نيست و مناسب آن بود كه بگويد: " باب صلاة الظهر مع العصر والمغرب مع العشاء ". و آنگاه نتيجه مى گيرد:
ففى التعبير بما قاله تجوز وقصور، در تعبير " بخارى " در نام گذارى اين باب، مجاز گويى و كوتاهى و نقص وجود دارد. (2) در باب " وقت العصر " آمده است:
حدثنا ابن مقاتل، قال: أخبرنا عبد الله، قال: أخبرنا أبوبكر بن عثمان بن سهل بن حنيف، قال: سمعت أبا أمامة بن سهل، يقول:
صلينا مع عمر بن عبد العزيز الظهر ثم خرجنا حتى دخلنا على أنس بن مالك فوجدناه يصلى العصر، فقلت: يا عم! ما هذه الصلاة التى صليت، قال: العصر، وهذه صلاة رسول الله صلى اللهعليه وسلم التى كنا نصلى معه، (3)
" ابو امامه " مى گويد: با " عمر بن عبد العزيز " نماز ظهر را خوانديم و بيرون رفتيم تا اين كه بر " انس بن مالك " وارد شديم. ديديم كه نماز عصر را مى خواند. من به او گفتم: اى عمو! اين چه نمازى بود كه خواندى؟ گفت: نماز عصر بود و اين شيوه ء نماز خواندن رسول خدا صلى الله عليه و سلم است كه ما با او نماز مى خوانديم.
اين روايت دال بر آن است كه " انس " به تبع رسول الله (صلى الله عليه وآله) بين ظهر و عصر جمع مى كرد. احتمال آن كه " عمر بن عبد العزيز " نماز ظهر را در آخر وقت ظهر خوانده باشد مندفع است، چون جاى تعجب نبود كه اين چه نمازى است كه " أنس " مى خواند.
جالب آن است كه اين روش نمازگزاردن را " أنس " با كلمه " كنا " و فعل مضارع " نصلى " كه دال بر استمرار عمل است، از رسول اكرم (صلى الله عليه وآله) نقل مى كند، كما اين كه در يكى از روايات " ابن عباس " نيز چنين بود.
باز در باب " وقت العصر " آمده است:
حدثنا قتيبة، قال: حدثنا الليث عن ابن شهاب عن عروة عن عائشة: أن رسول الله صلى الله عليه و سلم صلى العصر و الشمس في حجرتها لم يظهر الفئ من حجرتها، (1) از " عايشه " نقل شده كه گفت: پيامبر صلى الله ‌عليه و سلم نماز عصر را در حالى خواند كه خورشيد در حجره اش مى تابيد و هنوز سايهء بعد از ظهر در حجره اش ظاهر نشده بود. (يعنى خورشيد وسط آسمان بود.) ابونعيم، قال: أخبرنا ابن عيينة عن الزهرى عن عروة عن عائشة، قالت:
كان النبى صلى الله عليه و سلم يصلى صلاة العصر والشمس طالعة في حجرتى لم يظهر الفئ بعد، (1) پيامبر صلى الله ‌عليه و سلم نماز عصر را در حالى مى خواند كه خورشيد در حجره ام مى تابيد و هنوز سايهء بعد از ظهر پديدار نشده بود.
" مسلم " نيز روايت اخير را به تعبير ديگرى نقل كرده است:
حدثنا ابوبكر ابن ابى شيبة وعمرو الناقد حدثنا سفيان عن الزهرى عن عروة عن عائشة:
كان النبى صلى الله عليه و سلم يصلى العصر والشمس طالعة في حجرتى لم يفئ الفئ بعد، وقال ابوبكر لم يظهر الفئ بعد، (2) پيامبر صلى الله عليه و سلم نماز عصر مى خواند و خورشيد در حجره ء من تابان بود و هنوز سايهء بعد از ظهر محقق نشده بود.
از اين روايت " عائشه " و نظاير آن، استفاده مى شود كه نماز پيامبر (صلى الله عليه وآله) به زمانى كه سايه هر چيزى مثل خودش يا دو برابر مثل خودش بشود به تأخير نمى افتاد، و اگر نه معنا نداشت كه عايشه بگويد " والشمس طالعة في حجرتى لم يظهر الفئ بعد "، با آن كه حجره كوچك بود و حتى اگر ديوار آن كوتاه بود، باز هم سايه خيلى زود نمايان مى شد.
به جان خودم، اين روايات يكى از قوى ترين ادله بر وقت مشترك بين ظهر و عصر است، و چون ظهور در استمرار دارد، بعيد نيست كسى از آن استفاده كند كه تعجيل در عصر نيز مطلوب است، و حداقل دال بر جواز به معناى دقيق كلمه است.
ج - روايات مسند احمد: در " مسند احمد بن حنبل " نيز آمده است:
حدثنا سفيان، قال عمرو: أخبرنى جابر بن زيد، أنه سمع ابن عباس يقول:
صليت مع رسول الله صلى الله عليه و سلم ثمانيا جميعا وسبعا جميعا، قال: قلت له: يا أبا الشعثاء! أظنه أخر الظهر وعجل العصر وأخر المغرب وعجل العشاء. قال: وأنا أظن ذلك، (1) " عمرو " از " جابر بن زيد " واو از " ابن عباس " نقل مى كند كه گفت:
با پيامبر صلى الله ‌عليه و سلم هشت ركعت يك جا و هفت ركعت يك جا نماز گزاردم. " عمرو " مى گويد: به " جابر " گفتم: اى ابو الشعثاء! گمان مى كنم كه پيامبر صلى الله عليه و سلم نماز ظهر را تأخير انداخت و در نماز عصر تعجيل فرمود، و نماز مغرب را به تأخير انداخت و در نماز عشا تعجيل فرمود. او گفت: من هم همينطور خيال مى كنم.
حدثنا محمد بن عثمان بن صفوان بن أمية الجمحى، قال: ثنا الحكم بن أبان عن عكرمة عن ابن عباس: قال:
صلى رسول الله صلى الله ‌عليه و سلم في المدينة مقيما غير مسافر سبعا وثمانيا، (2) پيامبر صلى الله عليه و سلم در مدينه در حالى كه مقيم بود و مسافر نبود، هفت ركعت و هشت ركعت يك جا نماز گزارد.
د - روايات ساير كتب: همچنين از " ابن مسعود " روايت شده است:
جمع النبى صلى الله عليه و سلم - يعنى في المدينة - بين الظهر
والعصر و بين المغرب والعشاء، فقيل له في ذلك، فقال:
صنعت هذا لئلا تحرج أمتى، (1) پيامبر در مدينه بين ظهر و عصر، و مغرب و عشا جمع فرمود. در اين باره از حضرت سؤال شد، فرمود: اين كار را كردم تا امتم در حرج نيفتند.
و نيز از " ابن عمر " روايت شده است:
جمع لنا رسول الله صلى الله عليه و سلم مقيما غير مسافر بين الظهر والعصر والمغرب، فقال رجل لإبن عمر: لم ترى النبى صلى الله عليه وسلم فعل ذلك؟ قال: لأن لايحرج امته إن جمع رجل، (2) رسول خدا صلى الله عليه و سلم بين نماز ظهر و عصر و مغرب جمع فرمود، در حالى كه مقيم بود و مسافر نبود. از " ابن عمر " پرسيده شد چرا حضرت چنين كارى كرد؟ پاسخ داد: براى اين كه امت به زحمت نيفتد، اگر فردى بين نمازها جمع كرد.
هيچ روايت معارضى كه حاكى از نهى رسول الله (صلى الله عليه وآله) از جمع بين صلاتين باشد، نقل نشده است، مگر آنچه كه " حنش " از " عكرمه " و او از " ابن عباس " روايت مى كند، و اين " حنش " كسى است كه " بخارى " و " احمد " و غير اين دو، او را تضعيف كرده اند و وقتى " ترمذى " حديث او را نقل مى كند، مى گويد:
وهو ضعيف عند أهل الحديث، ضعفه أحمد وغيره، (3)
او نزد حديث شناسان ضعيف شمرده مى شود و " احمد " و ديگران او را ضعيف مى دانند.
همچنين " عكرمه " نيز مورد تضعيف قرار گرفته است.
دو روايت نيز در اين باره از " عمر " بدون نسبت دادن به رسول اكرم (صلى الله عليه وآله) نقل شده كه هر دو، مورد خدشه " بيهقى " قرار گرفته است. خلاصه اين كه احدى از اهل حديث در صحت روايت دال بر جمع بين صلاتين توسط رسول اكرم (صلى الله عليه وآله) تشكيك نكرده است.
علاوه بر احاديث ذكر شده، احاديث بسيار ديگرى وجود دارد كه دال بر جواز جمع بين صلاتين مى باشد كه در موارد خاص از رسول اكرم (صلى الله عليه وآله) نقل شده است، مثل: جمع در " عرفه " (1) و " مزدلفه " (2)، در سفر، هنگام باران و غيره. همچنين رواياتى موجود است كه مى توان از آنها استنباط كرد كه بين نماز ظهر و عصر و همچنين بين نماز مغرب و عشا اوقات مشترك وجود دارد. (3)
تأويلات در روايات جمع عجيب اين است كه با وجود اين روايات صحيحه وصريحه، عادات و رسوم آنچنان در ذهن عده اى رسوب كرده كه شروع به تأويل سنت صريح پيامبر (صلى الله عليه وآله و سلم) نمودند، چنان كه شما بعضى از اين تأويلات را كه توسط برخى روات انجام گرفته بود، در ضمن نقل متن روايات ديديد.
جالب آن است كه " ترمذى " بعد از نقل روايت " ابن عباس " در مورد جمع بين صلاتين - در غير ترس و باران - مى گويد: " همهء امت اين حديث را ترك كرده اند "!! ولى چنين سخنى از " ترمذى " جاى تعجب است، زيرا آن چنان كه معلوم است، و خواهد آمد، و " نووى " نيز در شرح خود به آن تصريح كرده، (1) و ديگران نيز گفته اند، هرگز اجماعى بر ترك اين روايت نبوده است.
به هر حال، عده اى براى اين كه بر طبق روايت عمل نكنند، دست به تأويلاتى زده اند كه البته هر طايفه اى، سخن ديگرى را مردود دانسته است
و واقعا هم چنين است.
" نووى " مى گويد:
" عده اى تأويل كرده اند كه جمع بين صلاتين به عذر باران بوده است و اين تأويل مشهور از گروهى از بزرگان متقدمين مى باشد، ولى اين تأويل ضعيف است، زيرا روايت ديگرى وجود دارد كه در آن " من غير خوف و لا مطر " (1) دارد.
عده اى تأويل كرده اند كه اين جمع بين صلاتين، در هواى ابرى بوده است. پس حضرت نماز ظهر را به جاى آورده، سپس ابر بر طرف شده و روشن گرديده كه وقت عصر داخل شده است و حضرت نماز عصر را اقامه نمود. اين تأويل نيز باطل است، به خاطر آن كه اگر چه امكان اين احتمال در ظهر و عصر وجود دارد، اما چنين احتمالى در مغرب و عشا نيست.
عده اى ديگر تأويل كرده اند كه نماز اول را به آخر وقتش تأخير انداخته و در آخر وقت آن اقامه نموده و پس از فراغ، نماز ديگر را به جاى آورده (يعنى هر يك را در آخر و اول وقت خود به جاى آورده) پس صورت جمع بوده است، نه حقيقت جمع.
اين تأويل نيز ضعيف يا باطل مى باشد، به خاطر آن كه مخالف ظاهر روايت است، به گونه اى كه احتمال آن هم نمى رود. همچنين عمل " ابن عباس " كه ذكر كرديم، در حين سخنرانى واستدلال او به حديث براى صحت عملش و تصديق نمودن او توسط " ابى هريره " و عدم انكار " ابى هريره "، صريح در رد اين تأويل است.
برخى ديگر تأويل كرده اند كه اين روايت حمل مى شود بر صورت
عذر مرض و هرچه كه به معناى مرض باشد، از عذرهاى شرعى ديگر.
اين قول " احمد بن حنبل " و " قاضى حسين " از اصحاب ماست و " خطابى " و " متولى " و " رويانى " از اصحاب ما آن را پذيرفته اند و همين مختار من در تأويل آن است، به خاطر ظاهر حديث و به خاطر عمل " ابن عباس " و موافقت " ابى هريره " و براى اين كه مشقت در بيمارى بيشتر از باران است ". (1) من نمى دانم حديث " ابن عباس " چه ظهورى دارد در جواز جمع در حال مرض! آيا وقتى " ابن عباس " خطبه مى خواند، همه بيمار بودند كه به خاطر اين عذر جمع بين صلاتين كنند؟! واقعا عادت چگونه فهم انسان را ناقص مى كند و انسان را مبتلا به چنين تأويلاتى مى نمايد!
به قول " ابن حجر عسقلانى " اگر پيامبر صلى الله عليه و سلم به خاطر مرض بين الصلاتين جمع نموده بود، نبايد با او نماز بگزارند، مگر كسانى كه مثل چنين عذرى دارند، در حالى كه ظاهر آن است كه حضرت (صلى الله عليه وآله) نماز را با اصحاب به جماعت خوانده است و " ابن عباس " هم در روايت خود به اين مطلب تصريح مى كند. (2) باز هم شگفتى بر جاى مى ماند كه " ابن حجر " خود دست به تأويل مى زند و بدون هيچ حجتى، روايات را تأويل مى كند به جمع صورى (3) كه بطلان آن در كلام " نووى " گذشت. " ابن حجر " نيز گرفتار اعتراض يكى از اخلاف خود در حاشيه بر كتابش مى شود، كما اين كه محشى، خود نيز گرفتار اشكال اسلاف است.
اين سر در گمى و حيرت، فقط به خاطر اصرار بر اعراض از مذهب اهل بيت (عليهم السلام) است. چه مى شد حداقل چون گروهى ديگر كه خود از آنان نقل مى كنند، جمع در حضر را بپذيرند و وقت فضيلت را با وقت اجزاء در هم نياميزند؟ كما اين كه " نووى " مى گويد:
عده اى از ائمه قائل به جواز " جمع در حضر به خاطر حاجت " شده اند، در صورتى كه آن را براى خود عادت نكنند، مثل: " ابن سيرين " و " اشهب " از اصحاب " مالك " و " خطابى " اين قول را حكايت كرده از " قفال " و " شاشى كبير " از اصحاب شافعى از " ابى اسحاق مروزى " از جماعتى از اصحاب حديث و " ابن منذر " نيز آن را اختيار كرده است. اين قول را سخن " ابن عباس " تأييد مى كند كه گفت: " أراد أن لا يحرج أمته " (1)، زيرا در سخن او تعليل به بيمارى و غير آن نشده است. (2) در " المغنى " و " شرح كبير " از " ابن شبرمه " نقل مى كنند: " جمع بين صلاتين جايز است، هر گاه حاجتى يا چيزى باشد، مادام كه آن را عادت اتخاذ نكرده باشد ". (3) نيز " محى الدين بن شرف النووى " در " المجموع " مى گويد:
وقال ابن منذر من أصحابنا يجوز الجمع في الحضر من غير خوف ولا مطر ولا مرض، " ابن منذر " از اصحاب ما، معتقد است كه جمع بين صلاتين در غير سفر، بدون خوف و بارندگى و مريضى، جايز است.
همانطور كه مى بينيد، او ديگر تقييدى نمى آورد كه آن را عادت اتخاذ
نكند. او در آخر باب، فرعى را تحت اين عنوان ذكر مى كند: " فرع في مذاهبهم في الجمع في الحضر بلاخوف ولا سفر ولا مطر ولا مرض ".
سپس ادامه مى دهد:
مذهب ما (يعنى مذهب شافعى) و مذهب " ابى حنيفه " و " مالك " و " احمد " و جمهور آن است كه جمع بين صلاتين جايز نيست و " ابن منذر " جواز جمع بدون سبب را از گروهى حكايت كرده و گفته است:
" ابن سيرين " به جهت نياز يا در صورت عدم عادت، جمع را تجويز كرده است. (1) ولى " سيف الدين محمد بن احمد الشاشى القفال " در " حلية العلماء " حكايت جايز دانستن جمع بين صلاتين را كه " ابن منذر " از " ابن سيرين " نقل مى كند، به طور مطلق آورده و به آن قيدى نزده است. (2) كما اين كه " عطا " در مورد نماز ظهر مى گويد: " هيچ تفريطى در مورد نماز ظهر پديد نمى آيد تا خورشيد داخل در زردى شود ". و " طاوس " مى گويد: " وقت نماز ظهر و عصر تا شب است ". و " مالك " نيز وقت اداى نماز ظهر را (نه وقت اختيارى) تا نزديك غروب شمس به اندازه ء خواندن نماز عصر مى داند، و تعليل مى آورد به اين كه پيامبر صلى الله عليه و سلم در حضر بين ظهر و عصر جمع فرمودند. (3) به هر حال، قيد عدم اتخاذ جمع بين صلاتين به عنوان عادت نيز تأويلى است كه بعضى از جانب خود بر روايات صحيحه افزوده اند و هيچ دليلى بر آن وجود ندارد.
على رغم آن كه رسول گرامى (صلى الله عليه وآله) نمى خواست امتش به حرج بيفتند، عده اى از جانب خود و تحت تأثير عادات، قيودى را افزودند، و خود و امت را گرفتار كردند، در حالى كه خداوند متعال مى فرمايد:
* (يريد الله بكم اليسر ولا يريد بكم العسر) *، (1) خدا به شما آسانى مى خواهد و به شما دشوارى نمى خواهد.
حتى مى توان گفت رسول اكرم (صلى الله عليه وآله) در بسيارى از اوقات - اگر نگوييم اكثر اوقات - بين صلاتين جمع مى فرمود، چنان كه از روايات " ابن عباس " و " انس " كه ماضى استمرارى (2) در آن به كار رفته بود، استفاده مى شد، و نيز از روايات " عايشه " و تمام روايات دال بر تبكير (3) به صلاة عصر و غيره فهميده مى شد.
البته مقصود از جمع بين دو نماز كه بسيارى از اوقات پيغمبر (صلى الله عليه وآله) بدان مبادرت مى فرمود، جمع تقديم است، نه جمع تأخير، هر چند جمع تأخير نيز نقل شده است.
بله! يك نكته را نبايد فراموش كنيم و آن اين كه اگر جمع به گونه اى باشد كه حتى نوافل به جا آورده نشود، از نظر ترك نوافل مرجوح است (4)، بلكه اگر استخفاف به سنت و اعراض از آن باشد، حرام خواهد بود. شايد همين نكته مورد نظر كسانى باشد كه گفته اند جمع بين صلاتين در هر حال جايز است، مادام كه عادت نباشد، يعنى مادام كه عادتى نباشد كه موجب اعراض از سنت و استخفاف آن باشد. البته اين حرمت، ناشى از
استخفاف به سنت تنفل (1) است، نه بيشتر. بنابراين، با انجام نوافل، ديگر مشكلى باقى نمى ماند.
البته بحث از فضيلت اوقات نماز، خود محتاج فرصتى ديگر است كه در ميان فقهاى شيعه نيز نظرات مختلفى ابراز شده است، و آنچه ذكر شد، مفاد روايات صحاح اهل تسنن مى باشد.
خلاصهء اقوال فقها در جمع بين صلاتين در پايان، اقوال فقها در مورد جمع بين صلاتين، به اين صورت خلاصه مى شود:
1 - قول حنفيه: آنها قائل به عدم جواز جمع بين صلاتين هستند، نه در سفر و نه در حضر، به هر عذرى، مگر در دو مورد: يكى در عرفه و ديگرى در مزدلفه، آن هم با شرايط خاص.
2 - مشهور شافعيه: آنها قائل به جواز جمع هستند، براى مسافر و در باران و برف، آن هم با شرايطى. به نظر آنان، به خاطر تاريكى شديد، باد، ترس و مرض، جمع جايز نيست.
3 - مشهور مالكيه: آنها اسباب جمع را از اين قرار مى دانند: سفر، بيمارى، باران، گل آلود بودن با تاريكى آخر ماه، و در عرفه ومزدلفه براى حجاج با شرايطى.
4 - قول حنابله: آنها در اين موارد جمع را جايز مى دانند: در عرفه و مزدلفه، براى مسافر، بيمار، زن شيرده، زن مستحاضه، سلس البول (2)، عاجز از طهارت آبى يا تيمم، عاجز از شناخت وقت، خائف بر نفس يا مال يا
آبرو، خائف از ضرر در زندگى، و همچنين در برف، باران، سرما، باد و گل آلود بودن. البته آنان شرايطى را نيز ذكر مى كنند.
5 - جماعتى از اصحاب حديث و برخى از اصحاب شافعى و غيره:
اينان معتقدند كه جمع در حضر براى انجام حاجتى مطلقا جايز است، مادام كه به عنوان عادت اتخاذ نشود.
6 - قول ابن شبرمه: او جمع بين صلاتين را به هر جهت ولو بدون حاجت جايز مى داند، مادام كه عادت نشود.
7 - " ابن منذر " و نيز " ابن سيرين " - بنا به نقل " قفال " -: اين دو، جمع در حضر را به طور مطلق و بدون هيچ قيدى جايز مى دانند. (1) چنان كه ثابت شد، قول حق كه روايات صحيح آن را تأييد مى كند و مطابق اطلاق قرآن كريم است، همين قول مى باشد و اماميه نيز به تبع اهل بيت (عليهم السلام) از همين مذهب پيروى مى كنند.
تحرير اين رساله در هشتم صفر الخير 1415 مطابق با 27 / 4 / 1373 هجرى شمسى به پايان رسيده است.
والحمدلله رب العالمين
عن رسول الله صلى الله عليه و سلم:
ترب وجهك صورتت را در سجده ء نماز به خاك بساى.
سنن الترمذى، ج 1، رقم 348 سجده در سنت پيامبر (صلى الله عليه وآله و سلم) و صحابه
مقدمه الحمدلله رب العالمين و صلى الله على محمد وآله الطاهرين وصحبه المنتجبين ولعنة الله على أعدائهم إلى يوم الدين.
يكى ديگر از مسائلى كه تفاوت رفتار شيعيان با اهل تسنن در آن بسيار بارز است، مسأله سجود در نماز است. شيعيان ملتزم هستند كه جز بر زمين (اعم از خاك، سنگ و سنگريزه و...) يا روئيدنى‌هايى از زمين كه خورده يا پوشيده نمى شود، سجده نكنند (1) و حتى در مواردى كه دسترسى به زمين پاك ندارند، مقدارى خاك قالب گيرى شده يا چيز ديگرى كه سجده بر آن صحيح است را با خود حمل مى كنند تا بتوانند بر آن سجده كنند.
كسانى كه داراى آگاهى‌هاى كافى و درست فقهى هستند، مى دانند اين روشى است كه بسيارى از ادله مشخصا آن را بيان مى كند و عملى است كه كثيرى از صحابه و تابعين به آن ملتزم بوده اند و حداقل اين روش مستحب و نيز مطابق احتياط در دين است.
ما در اينجا، ابتدا سجود را تعريف كرده سپس به طور خلاصه رواياتى را كه دلالت بر مطلب مى كند مى آوريم و در آخر اشاره اى به اقوال فقها مى نماييم.
سجده در لغت و اصطلاح در " صحاح " مى گويد:
سجد، خضع... ومنه سجود الصلاة وهو وضع الجبهة على الأرض، والإسم السجدة بالكسر، سجده كرد، خضوع كرد... " سجود " در نماز از همين ريشه است و آن قرار دادن پيشانى بر زمين مى باشد. اسم مصدر آن " سجده " است.
و در " نهايه "، " لسان العرب " و " تاج العروس " همين عبارت تكرار شده است، با اين تفاوت كه عبارت " والاسم السجده " در آنها نيامده است.
آن چنان كه معلوم است، سجود نهايت خضوع است، به طورى كه خضوعى بالاتر از آن نمى باشد و جز براى ذات اقدس الهى براى ديگرى جايز نيست (1).
قرآن كريم مى فرمايد:
* (و من آياته الليل والنهار والشمس والقمر لا تسجدوا للشمس ولا للقمر واسجدوا لله الذي خلقهن ان كنتم اياه تعبدون) *، (1) از نشانه‌هاى او شب و روز و خورشيد و ماه هستند، بر خورشيد و ماه سجده نكنيد، بلكه بر خدايى سجده كنيد كه آنها را آفريد، اگر تنها او را مى پرستيد.
و نيز سجده نزديك ترين حالت بنده نسبت به خداى خود است.
خداوند متعال مى فرمايد:
* (واسجد واقترب) *، (2) سجده كن و به خداى خود نزديك شو.
و در حديث آمده است:
ان رسول الله صلى الله عليه و سلم قال: اقرب ما يكون العبد من ربه وهو ساجد فاكثروا الدعاء فيه، (3) نزديك ترين حالت بنده به خدا در حالتى است كه در سجده است، پس در سجده زياد دعا كنيد.
اكنون با توجه به اين كه سجده غايت خضوع است و فقط براى خداى متعال صحيح است، بايد ببينيم بر چه چيز بايد سجده نمود كه بيانگر غايت خضوع باشد.
همانطور كه روشن است و از تعريف لغويين نيز استفاده مى شود، فقط نهادن پيشانى بر زمين - به ويژه خاك - است كه غايت خضوع مى باشد.
اين در حالى است كه مسلما به فرش و مأكول و ملبوس زمين گفته نمى شود و عنوان زمين بر آنها صادق نيست. بنابر اين، مى توان گفت علاوه بر ادله اى كه خواهد آمد، اساسا لفظ سجود استشعار دارد بر اين كه اصل در سجده آن است كه بر زمين يا خاك باشد، مگر آن كه دليل قطعى داشته باشيم كه سجده بر غير زمين نيز جايز است. اما چنان كه خواهيم ديد، ادله تنها بر صحت سجده بر زمين و روئيدنى‌هاى غير مأكول و ملبوس آن دلالت دارد.
روايات و سجده اما روايات عمدتا بدين قرار است:
حدثنا يعقوب بن حميد بن كاسب حدثنا عبد العزيز بن ابى حازم ح و حدثنا ابواسحاق الهروى حدثنا اسماعيل بن جعفر جميعا عن العلاء عن ابيه عن ابى هريرة ان رسول الله صلى الله عليه و سلم قال:
جعلت لى الارض مسجدا وطهورا، (1) زمين براى من مسجد (جاى سجده) و پاك كننده قرار داده شد.
همانطور كه مى بينيد در اين روايت كه به طور متواتر نقل شده است، زمين به خصوص مورد ذكر قرار داده شده است، لذا بايد داراى نكته اى باشد، و الا اگر سجده بر هر چيزى جايز بود، دليلى نداشت كه رسول الله (صلى الله عليه وآله) زمين را
تخصيص به ذكر دهند. بنابر اين، حداقل از اين روايت مبارك استفاده مى شود كه سجده بر هر چيز جايز نيست و تنها در صورتى كه دليل شرعى بر صحت سجده بر برخى چيزهاى ديگر غير از زمين دلالت كرد، فقط به همان اندازه به دليل تمسك مى شود و سجده بر چيزهاى مشكوك مجزى نيست.
به عبارت ديگر، قطعا سجده بر هر چيز نمى تواند صحيح باشد، و گر نه از تخصيص زمين به مسجد، لغويت لازم مى آيد.
اگر گفته شود:
مقصود از " جعلت لى الارض مسجدا وطهورا " آن است كه عبادت در اسلام همچون عبادت يهود و نصارى فقط در كنيسه‌ها و كليساها انجام نمى شود، بلكه در همهء زمين امكان عبادت هست، پس اين حديث شريف ارتباطى به مسأله سجده ندارد.
در جواب گفته مى شود:
استفاده ء اين معنى منافاتى با اين ندارد كه روايت دلالت بر ويژگى اى در زمين براى سجده كند و سجده بر هر چيز جايز نباشد. توضيح آن كه اين معنى - يعنى توسعهء در عبادت - در طول معناى اول قرار دارد و لازمهء آن مى باشد، زيرا هنگامى كه همهء زمين شايستهء براى سجده باشد (كه ظاهر آن سجده ء نماز است، به قرينهء ذكر طهور بعد از آن)، در همهء زمين مى توان نماز گزارد و عبادت كرد.
بدين جهت دانشمندان برجستهء اهل تسنن همگى اين معنى را كه مقصود از " مسجد " در حديث شريف، موضع سجود است، متعين دانسته يا مقدم داشته اند، مانند: " ابن حجر " (1) و " محمد اشرف عظيم آبادى " (2) و
" قسطلانى " (1) و " امير الصنعانى " (2).
حدثنا احمد بن حنبل ومسدد قالا حدثنا عباد بن عباد حدثنا محمد بن عمرو عن سعيد بن الحارث الانصارى عن جابر بن عبد الله الانصارى، قال:
كنت اصلى الظهر مع رسول الله صلى الله ‌عليه و سلم فآخذ قبضة من الحصى لتبرد في كفى اضعها لجبهتى اسجد عليها لشدة الحر، (3) جابر بن عبد الله انصارى مى گويد: نماز ظهر را با رسول خدا صلى الله عليه و سلم به جاى مى آوردم و مشتى سنگريزه بر مى داشتم تا در كف دستم خنك شود و به خاطر شدت گرما از آنها را براى سجده استفاده نمايم. (4) " بيهقى " در " السنن الكبرى " حديث " جابر " را با اختلاف بسيار اندك آورده است و نظير روايت " جابر " را از " انس بن مالك " نيز به يك طريق نقل مى كند. (5) در " السنن الكبرى " مىنويسد:
قال الشيخ: ولو جاز السجود على ثوب متصل به لكان ذلك اسهل من تبريد الحصى في الكف ووضعها للسجود عليها و بالله التوفيق، (6)
اگر سجده بر لباس متصل به بدن جايز بود، قطعا اين كار (گذاشتن پيشانى بر لباس متصل) آسانتر از خنك كردن سنگريزه‌ها در كف دست و قرار دادن آنها براى سجده بود.
پس در واقع، " بيهقى " اين روايت را دليل بر عدم جواز سجده بر لباس متصل دانسته است.
البته مطلبى را كه " بيهقى " آورده است، صحيح است، ولى بايد اضافه مى كرد: اگر سجده بر ثياب جايز بود - چه متصل و چه غير متصل - نيازى به تبريد سنگريزه نبود، زيرا همانطور كه سجده بر پارچهء متصل به بدن آسان است، سجده بر پارچهء منفصل مثل تكه پارچه يا سجاده يا محمولى در جيب - مثل دستمال يا حتى سكه اى - نيز آسان مى باشد. بنابر اين، حق آن است كه اين روايت همانطور كه دليل بر عدم جواز سجده بر لباس متصل است، دليل بر عدم جواز سجده بر لباس منفصل نيز مى باشد (1) زيرا جابر بن عبد الله انصارى اين صحابى بزرگ، اين معنى را به نحو ماضى استمرارى بيان مى كند، چون واژه ء " كنت " را بر سر فعل مضارع " اصلى " آورده است و نشان مى دهد كه اين قضيه اى نيست كه يك بار اتفاق افتاده باشد.
به هر حال، اين روايت نيز دلالت مى كند كه سجده بر هر چيز جايز نيست، و اگر نه اين اهتمام مستمر بر سجده ء بر سنگريزه معقول نبود.
أخبرنا ابو الحسين بن بشران انبأ ابو جعفر الرزاز ثنا حنبل بن اسحاق ثنا معلى بن أسد ثنا وهيب بن خالد عن جحادة عن سليمان عن أبى هند عن خباب بن الارت، قال:
شكونا الى رسول الله ‌صلى الله عليه و سلم شدة الرمضاء (1) في جباهنا واكفنا فلم يشكنا، (2) به رسول خدا صلى الله عليه و سلم شكايت برديم از شدت داغ بودن ريگ در صورت و كف دستمان در هنگام نماز. پيامبر توجهى به شكايت ما نكرد. (3) " ابن حجر عسقلانى " بعد از نقل اين حديث با همين لفظ مى گويد:
وهو حديث صحيح رواه مسلم، (4) اين روايت، حديث صحيحى است كه مسلم آن را نقل كرده است.
و در " تحفة المحتاج " نيز تصريح به صحت سند " بيهقى " مى كند (5). و در " سبل السلام " نيز مى گويد: حديث صحيح است (6). از " ابن مسعود " نيز نظير اين روايت نقل شده است. (7)
اين حديث نيز به روشنى دلالت مى كند كه سجده بر هر چيز جايز نيست، و اگر نه شكايت بردن به حضرت معنى نداشت و مى توانستند بر غير زمين داغ سجده كنند و نيازى به مراجعه به حضرت و عدم اعتناى آن بزرگوار به شكايت آنان نبود.
حدثنا سليمان بن داود الهاشمى حدثنا عبد الرحمان بن ابى الزناد عن موسى بن عقبة عن صالح مولى التوأمة، قال سمعت بن عباس يقول:
سأل رجل النبى صلى الله عليه و سلم عن شئ من أمر الصلاة، فقال له رسول الله صلى الله ‌عليه و سلم:... واذا سجدت فامكن جبهتك من الأرض حتى تجد حجم الأرض، (1) مردى از پيامبر اكرم صلى الله عليه و سلم چيزى درباره ء نماز سؤال كرد.
رسول خدا صلى الله عليه و سلم به او فرمود:... و وقتى كه سجده كردى، پيشانى ات را بر زمين جاى بده، به طورى كه حجم زمين را احساس كنى.
حدثنا محمد بن بشار بندار حدثنا ابو عامر العقدى حدثنا فليح بن سليمان حدثنى عباس بن سهل عن ابى حميد الساعدى:
أن النبى صلى الله عليه و سلم كان اذا سجد أمكن أنفه وجبهته من الأرض...، (2) پيامبر اكرم صلى الله عليه و سلم هر گاه سجده مى كرد، بينى و پيشانى مباركش را به زمين مى رساند. (3)
" ترمذى " بعد از نقل اين حديث مى گويد:
حديث ابى حميد حديث حسن صحيح، روايت ابى حميد، نيكو و صحيح است.
حدثنا ابو معاوية حدثنا الحجاج ويزيد (1) عن الحجاج عن عبد الجبار بن وائل عن ابيه، قال:
رأيت رسول الله صلى الله ‌عليه و سلم يضع أنفه على الأرض اذا سجد مع جبهته، (2) رسول خدا صلى الله عليه و سلم را ديدم هنگامى كه سجده مى كرد، بينى اش را با پيشانى اش بر زمين مى گذاشت.
همين روايت با الفاظ ديگر وارد شده است:
رأيت رسول الله صلى الله عليه و سلم يسجد على الأرض واضعا جبهته وأنفه في سجوده، (3) رسول خدا صلى الله عليه و سلم را ديدم كه بر زمين سجده مى كرد، در حالى كه پيشانى و بينى مبارك را بر آن مى نهاد.
حدثنا الحسن بن على (4) حدثنا هشام بن عبد الملك والحجاج بن منهال
قالا حدثنا همام حدثنا اسحاق بن عبد الله بن ابي طلحة عن على بن يحيى بن خلاد عن ابيه عن عمه رفاعة بن رافع بمعناه قال:
فقال رسول الله صلى الله عليه و سلم: أنها لا تتم صلاة احدكم حتى يسبغ الوضوء... فيسجد فيمكن وجهه. قال همام: وربما قال: جبهته من الأرض... لا تتم صلاة أحدكم حتى يفعل ذلك، (1) رسول خدا صلى الله عليه و سلم نماز هيچ يك از شما درست نمى شود، مگر اين كه وضو را كامل كند و... و صورتش را به زمين برساند. همام مى گويد: چه بسا گفته باشد: پيشانى اش را به زمين برساند. نماز هيچ يك از شما درست نيست، مگر آن كه اين كارها را انجام دهد.
مسلما به كار بردن لفظ ارض (زمين) در اين روايات - روايت پنجم، ششم و هفتم - نيز مورد عنايت بوده است. در واقع، آوردن لفظ " أرض " براى احتراز از " غيرأرض " بوده است، خصوصا با توجه به اين كه در خود روايات، تقابل بين " أرض " و " غيرأرض " آمده است، چنان كه در " صحيح البخارى " و غيره وارد شده است:
كنا نصلى مع النبى صلى الله عليه و سلم في شدة الحر فاذا لم يستطع أحدنا أن يمكن وجهه من الأرض بسط ثوبه فسجد عليه، (2)
با پيامبر صلى الله عليه و سلم در شدت گرما نماز مى خوانديم و زمانى كه يكى از ما قادر نبود صورتش را به زمين برساند، پارچه يا لباسش را پهن مى كرد و بر آن سجده مى كرد. (1) اگر سجده بر فرش و پارچه، مصداق سجده بر زمين بود، در اين روايت و نظاير آن، تقابل بين سجده بر زمين و غير زمين معنا نداشت. به خاطر همين خصوصيت زمين است كه حتى هنگام خيس بودن زمين، بر خود زمين سجده مى كردند، تا آنجا كه نقل كرده اند گاهى در سجده پيشانى مبارك رسول خدا صلى الله عليه و سلم به گل آغشته مى شد:
رأيت رسول الله صلى الله عليه و سلم يسجد في الماء والطين حتى رأيت اثر الطين في جبهته، (2) رسول خدا صلى الله عليه و سلم را ديدم كه در آب و گل سجده مى كرد تا اين كه اثر گل را بر پيشانى مباركش ديدم.
و در روايات متعدد ديگر، اين مضمون تكرار شده است، مانند روايت زير:
عن ابى سعيد الخدرى: ان رسول الله صلى الله عليه و سلم رئى على جبهته وعلى ارنبته (3) اثر طين من صلاة صلاها بالناس، (4)
رسول خدا صلى الله عليه و سلم در حالى كه بر پيشانى و بينى اش اثر گل مانده بود، از نمازى كه با مردم گزارده بود.
از اينجاست كه " عايشه " مى گويد:
ما رأيته يتقى على الأرض بشئ قط، (1) هيچ گاه پيامبر صلى الله عليه و سلم را نديدم كه چيزى بين خود و زمين حائل قرار دهد. (2) و اما آنچه كه در ذيل آن آمده است كه يك دفعه در يك روز بارانى براى حضرت فرش پوستى انداختيم كه نماز بگزارد، قطعا بايد حمل بر چيزى مثل حالت اضطرار شود كه با روايات سابق تنافى نداشته باشد. چطور ممكن است بر همه چيز سجده جايز باشد و در عين حال، زمين در روايات متعدد مخصوص به ذكر شود؟
روايات متعددى وجود دارد كه مى گويد در سجده بايد بينى بر زمين نهاده شود، تمام اين روايات ويژگى گذاشتن پيشانى بر زمين را نيز در سجده بيان مى كند، خصوصا آن رواياتى كه مى گويد بايد بينى بر خصوص چيزى گذاشته شود كه پيشانى در هنگام سجده بر آن گذاشته مى شود، مثل روايت " ابن عباس " از رسول اكرم (صلى الله عليه وآله):
لا صلاة لمن لا يمس أنفه الأرض ما يمس الجبين، (3)
نماز نيست براى كسى كه بينى اش را به زمين نچسباند، به آن نحو كه پيشانى اش را مى چسباند.
رواياتى كه مى گويد بايد در هنگام سجده عمامه را از پيشانى كنار زد، همه دلالت بر لزوم مباشرت با زمين مى كند:
رأى رسول الله صلى الله عليه و سلم رجلا يسجد على كور عمامته فأومأ بيده ارفع عمامتك واومأ الى جبهته، (1) رسول خدا صلى الله عليه و سلم مردى را ديد كه بر لايهء عمامه اش سجده مى كرد. پس با دست مباركش به او اشاره فرمود كه عمامه ات را بردار و به پيشانى اش اشاره نمود.
و " بيهقى " در " سنن " مى گويد: آنچه روايت شده از پيامبر صلى الله عليه و سلم كه بر لايهء عمامه سجده مى كرد، هيچ يك از آنها صحيح نيست. (2) غير از " بيهقى " نيز به اين مطلب تصريح كرده اند.
و اين كه مانعيت عمامه را حمل بكنيم بر اين كه پارچهء متصل است، با روايات صحيحهء متعددى كه براى زمين خصوصيت قائل بود، به هيچ وجه سازگارى ندارد.
اقوال جمعى از صحابه و بزرگان با توجه به همين روايات است كه مى بينيم عده اى از صحابه و تابعين و تابعين تابعين و غير آنها ملتزم بودند كه پيشانى را مستقيما و بدون هيچ واسطه اى بر زمين بگذارند، و يا حداقل، گذاشتن پيشانى را بر زمين مستحب بدانند. در اينجا اقوال برخى از آنها را به عنوان نمونه نقل مى كنيم:
الف - " عبد الكريم ابى اميه " مى گويد: به من خبر رسيد:
ان ابابكر الصديق كان يسجد او يصلى على الأرض مفضيا اليها، " ابوبكر صديق " بر زمين سجده مى كرد يا نماز مى گزارد، به گونه اى كه با خود زمين تماس پيدا كند.
ب - " ابى عبيده " نقل مى كند:
كان ابن مسعود لا يسجد او قال لا يصلى الا على الأرض،
" ابن مسعود " سجده نمى كرد يا نماز نمى گزارد، مگر بر زمين.
ج - " عاصم " نقل مى كند:
كان ابن سيرين اذا سجد على مكان لا يمس كلاهما الأرض، تحول إلى مكان آخر، " ابن سيرين " هر گاه در مكانى نماز مى گزارد كه پيشانى و بينى اش به زمين كشيده نمى شد، محل نمازش را به مكان ديگر تغيير مى داد.
د - روايت شده است:
كان مسروق اذا خرج يخرج بلبنة يسجد عليها، (1) " مسروق " هر گاه بيرون مى رفت، خشتى را با خود مى برد تا بر آن سجده كند.
و در " فتح البارى " آمده است:
عن مسروق انه كان يحمل لبنة ليسجد عليها اذا ركب السفينة وعن ابن سيرين نحوه، (2) از " مسروق " نقل شده است كه وقتى سوار كشتى مى شد خشتى با خود حمل مى كرد تا هنگام نماز بر آن سجده كند. از " ابن سيرين " نيز نظير اين حكايت نقل شده است.
ه‍ - " رزين " مولى آل عباس گفت:
أرسل الى على بن عبد الله بن عباس أن أرسل الى بلوح من
المروة أسجد عليه، (1) على پسر عبد الله ابن عباس كسى را بسوى من فرستاد و به من پيغام داد كه پارچه سنگى از مروه برايم بفرست تا بر آن سجده كنم.
ح - از " عمر بن عبد العزيز " حكايت شده است:
أنه كان يؤتى بتراب فيوضع على الخمرة فيسجد عليه، (2) او خاك بر مى داشت و بر سجاده قرار مى داد تا بر آن سجده كند.
ط - " ابن ابى شيبه " از " عروة بن الزبير " نقل مى كند:
أنه كان يكره الصلاة على شئ دون الأرض، (3) او كراهت داشت كه بر چيزى غير از زمين نماز گزارد.
اين معنا از غير " عروه " نيز حكايت شده است.
ى - در " مدونة الكبرى " از " مالك " چنين نقل مى كند:
كان مالك يكره أن يسجد الرجل على الطنافس (4) وبسط الشعر والثياب والادم وكان يقول لا بأس أن يقوم عليها و يركع عليها ويقعد عليها ولا يسجد عليها ولا يضع كفيه و كان لا يرى بأسا باالحصباء و ما أشبهه مما تنبت الأرض أن يسجد عليها أن يضع كفيه عليها، (5)
" مالك " مكروه مى دانست كه كسى بر طنفسه، يا زيرانداز مو، پارچه يا پوست سجده كند. او مى گفت: اشكالى ندارد كه بر اينها بايستد و ركوع كند و بنشيند، ولى بر آنها سجده نكند و كف دستش را بر آنها نگذارد. اما در سنگريزه و مشابه آن نظير روئيدنى‌هاى زمين اشكالى نمى ديد كه بر آنها سجده شود و دو كف دست بر آنها گذاشته شود.
بنابر اين، به تصريح عده اى از دانشمندان اهل تسنن، اصل آن است كه سجده بر زمين انجام شود و بر غير آن جايز نيست، مگر مثل خمره (1) و حصير وكلا آنچه از زمين مى رويد كه مأكول وملبوس نباشد و روايات جواز سجده بر فرش و پوست وثوب يا بايد حمل بر معنايى شود كه با روايات گذشته قابل جمع باشد، مثلا حمل بر ضرورت ولابديت حقيقى شود و يا به واسطهء تعارض و منافات آن با روايات ديگر كنار گذاشته شود.
خلاصه هر كه پيشانى بر خاك بسايد، عمل رسول اكرم (صلى الله عليه وآله) را الگوى خود قرار داده است و فرمان حضرت را اطاعت كرده كه فرمود:
ترب وجهك، (2) چهره ات را به خاك بساى.
و در مقابل، هر كس مانع از چنين سجده اى شود، به " ابوجهل " اقتدا كرده است، چنان كه " مسلم " در " صحيح " و " احمد " در " مسند " از " ابوهريره " نقل مى كنند كه گفت:
قال ابوجهل: هل يعفر (1) محمد وجهه بين أظهركم؟ قال: فقيل:
نعم! فقال: واللات والعزى! لئن رأيته يفعل ذلك لأطأن على رقبته او لاعفرن وجهه في التراب. قال: فاتى رسول الله صلى الله عليه و سلم وهو يصلى. زعم ليطا على رقبته. قال: فما فجئهم منه الا وهو ينكص (2) على عقبيه ويتقى بيديه. قال: فقيل له: ما لك؟ فقال: ان بينى وبينه لخندق من نار وهولا واجنحة. فقال رسول الله صلى الله عليه و سلم لو دنا منى لاختطفته الملائكة عضوا عضوا، (3) " ابوجهل " به مردم گفت: آيا محمد جلوى روى شما صورتش را بر خاك مى گذارد؟ گفتند: بله! گفت: قسم به لات و عزى اگر او را ببينم كه چنين مى كند، گردنش را به پا مى مالم، يا صورتش را در خاك مى كنم.
در حالى كه پيامبر صلى الله عليه و سلم نماز مى خواند، نزد پيامبر آمد و خواست گردن مباركش را به پا بمالد. ابوهريره گفت: ابوجهل هيچ گاه براى آسيب رساندن به پيامبر بر مردم وارد نمى شد، مگر اين كه بر مى گشت در حالى كه دستانش را سپر خود مى كرد. به او گفته شد: تو را چه مى شود؟ گفت: بين من و بين او خندقى از آتش و بيم و هراس فراوان و پر و بالهايى است. پيامبر صلى الله عليه و سلم فرمود: اگر او به من نزديك مى شد ملائكه او را تكه تكه مى كردند.
در پايان اين رساله چه به جاست كه از سلالهء نبوت و مشكات ولايت، امام صادق (عليه السلام) روايتى را بياوريم كه حدود مسجد را بيان مى كند:
محمد بن على بن الحسين باسناده عن هشام بن الحكم انه قال لابى عبد الله (عليه السلام):
اخبرنى عما يجوز السجود عليه وعما لا يجوز، قال: السجود لا يجوز الا على الارض او على ما أنبتت الارض، الا ما أكل او لبس، فقال له: جعلت فداك! ما العلة في ذلك؟
قال: لان السجود خضوع لله عزوجل، فلا ينبغى ان يكون على ما يؤكل ويلبس، لان ابناء الدنيا عبيد ما يأكلون ويلبسون، و الساجد في سجوده في عبادة الله عزوجل، فلا ينبغى ان يضع جبهته في سجوده على معبود ابناء الدنيا الذين اغتروا بغرورها، الحديث، (1) هشام به امام صادق (عليه السلام) عرض كرد: مرا از آنچه كه سجود بر آن جايز است و آن چه كه سجود بر آن جايز نيست، آگاه كن. فرمود: سجده جايز نيست مگر بر زمين يا آنچه كه زمين بروياند، مگر آنچه كه خوردنى و پوشيدنى باشد. گفت: فدايت شوم، علت آن چيست؟ فرمود:
چون سجود، خضوع براى خداى عزوجل است، پس جايز نيست بر آنچه كه خورده مى شود و پوشيده مى شود انجام شود، زيرا دلبستگان به دنيا بندگان آنچه هستند كه مى خورند و مى پوشند، حال آن كه سجده كننده در سجودش در عبادت خداست، پس جايز نيست كه پيشانى اش را در سجود بر معبود دلبستگان دنيا كه به غرور آن فريفته شده اند، بگذارد.
والحمدلله اولا وآخرا وظاهرا وباطنا
فهرست منابع ومأخذ كتاب حاضر - قرآن كريم - نهج البلاغه، تحقيق دكتر صبحى صالح - تصنيف غررالحكم ودرر الكلم، آمدى - بحار الانوار، علامه مجلسى - اصول كافى، شيخ كلينى - وسائل الشيعه، شيخ حر عاملى - من لا يحضره الفقيه، شيخ صدوق - مجمع البيان، شيخ طبرسى - شرح مقاصد، تفتازانى - شرح تجريد، قوشجى - مسند احمد بن حنبل - شرح المواقف قاضى عضد، مير سيد شريف جرجانى - صحيح مسلم - صحيح ابى داود - صحيح البخارى - المعجم الكبير، طبرانى
- كتاب السنه، حافظ ابى بكر عمر بن عاصم الشيبانى - عون المعبود (شرح صحيح ابى داود)، محمد اشرف عظيم آبادى - السنن الكبرى، بيهقى - المصنف، ابن ابى شيبة الكوفى - انساب الاشراف، بلاذرى - الدر المنثور، جلال الدين سيوطى - كنز العمال، على بن حسام الدين متقى هندى - كتاب الفتن، نعيم بن حماد المروزى - الصواعق المحرقه، ابن حجر عسقلانى - فتح البارى في شرح صحيح البخارى، ابن حجر عسقلانى - صحيح الترمذى، با شرح ابن عربى مالك - مستدرك الصحيحين، حاكم نيشابورى - ينابيع المودة، قندوزى حنفى - شواهد التنزيل، حاكم حسكانى - تفسير ابن كثير دمشقى - تاريخ مدينهء دمشق، ابن عساكر - المراجعات، علامه شرف الدين - معرفة علوم الحديث، حاكم نيشابورى - شرح عقايد عضدى - شرح نهج البلاغه، ابن ابى الحديد - عيون اخبار الرضا، شيخ صدوق - اقبات الهداة، شيخ حر عاملى - مجمع البحرين، شيخ طريحى - كمال الدين، شيخ صدوق - نهايه، ابن اثير - سنن النسائى - سنن الدارمى
- اصول الفقه، خضرمى - مبادى الوصول الى علم الاصول، علامه حلى - كفاية الاصول، محقق خراسانى - مجلة حضارة الاسلام، مصطفى الزرقاء - ارشاد الفحول، آمدى - مصباح الاصول، السيد الخوئى - معارج الاصول، محقق حلى - مصادر التشريع، شافعى - الذريعه، شريف مرتضى - تاريخ الفقه الاسلامى، دكتر محمد يوسف موسى - صحيح مسلم بشرح النووى، يحيى بن شرف نووى - فلسفه اخلاق، به قلم مؤلف كتاب حاضر - تجريد الاصول، نراقى - الاصول العامه للفقه المقارن، محمدتقى حكيم - المحلى، ابن حزم - التاريخ الاوسط، بخارى - الاحكام، ابن حزم - الانصاف، دهلوى - دائرة المعارف، فريد عبد العزيز الجندى - مختصر التحفة الاثنى عشريه، محمود شكرى آلوسى - شرح " الموطأ، الامام مالك "، الزرقانى - الشفاء بتعريف حقوق المصطفى، قاضى عياض بن موسى - سير اعلام النبلاء، شمس الدين الذهبى - الكامل، ابن اثير - الامام الصادق والمذاهب الاربعة، اسد حيدر - تذكرة الحفاظ، ذهبى - شذرات الذهب، ابن العماد
- طبقات الشافعيه، عبد الوهاب بن السبكى - الدر المختار في شرح تنوير الابصار، محمد بن على حصكفى - سنن ابن ماجه قزى - سيره ابن هشام - الاتقان في علوم القرآن، سيوطى - المجموع (شرح مهذب شيرازى)، ابى زكريا محيى الدين شرف النووى - الفقه على المذاهب الاربعة، عبد الرحمن جزيرى - مغنى اللبيب، جمال الدين ابن هشام الانصارى - الانتصار، شريف مرتضى - السرائر، ابن ادريس حلى - بداية المجتهد ونهاية المقتصد، محمد بن احمد بن محمد بن احمد بن رشد قرطبى - تهذيب التهذيب، ابن حجر عسقلانى - البداية والنهاية، ابن كثير - الاستنصار في النص على الائمه الاطهار، ابوالفتح الكراجكى - حلية الاولياء، حافظ ابونعيم اصفهانى - الجامع الصغير، سيوطى - رشفة الصادى من بحر فضائل بنى النبى الهادى، ابوبكر شهاب الدين حسينى الشافعى - مشكل الآثار، طحاوى حنفى - مجمع الزوائد، نورالدين على بن ابى بكر هيثمى - الامامه والسياسه، ابن قتيبه دينورى - مروج الذهب، مسعودى - تاريخ يعقوبى - تاريخ طبرى - الاخبار الطوال، ابن قتيبه دينورى - مقتل الحسين (عليه السلام)، ابومخنف - ذخائر العقبى، احمد بن عبد الله طبرى - منتخب كنز العمال، رياض عبد الله عبد الهادى
- المعجم الاوسط، طبرانى - العمده، ابن البطريق - الطرائف، سيد بن طاووس - الجمع بن الصحاح السته، زرين العبدرى - جرح وتعديل، الدارقطنى - ميزان الاعتدال، ذهبى - منتهى الامال، شيخ عباس قمى - عبقات الانوار، ميرحامد حسين - تفسير جوامع الجامع، شيخ طبرسى - الاصابه، ابن حجر عسقلانى - المنتخب من ذيل المذيل، طبرى - المغنى، عبد الله بن قدامه - تفسير ابوالسعود - تفسير قرطبى - مدارك الاحكام، سيد محمد سبط الشهيد الثانى - جامع الشواهد، اردكانى - تفسير روح المعانى، آلوسى - الكشاف، زمخشرى - مسند ابى شيبه - تفسير طبرى، محمد بن جرير طبرى - الفروع من الكافى، شيخ كلينى - المبسوط، سرخسى - عمدة القارى (شرح صحيح بخارى)، محمود بن احمد العينى الحنفى - البحر الرائق، ابى النجيم المصرى الحنفى - السيرة الحلبيه - النص والاجتهاد، علامه شرف الدين - الاعتصام بالكتاب والسنه، آية الله سبحانى
- تهذيب الكمال، المزى - تذكرة الفقهاء، علامه حلى - موطأ مالك، تعليق وتحقيق عبد الوهاب عبداللطيف - اصول، احمد بن ابى سهل السرخسى - جامع احاديث الشيعه، آية الله بروجردى - الشرح الكبير، محمد بن قدامة المقدسى - تنوير الحوالك، سيوطى - التعليقه، زرقانى - نيل الاوطار، شوكانى - جامع المسانيد، محمد محمود الخوارزمى - معجم مقاييس اللغه، ابن فارس - لسان العرب، ابن منظور - المفردات، راغب اصفهانى - التفسير الكبير، امام رازى - مسائل فقهيه، امام شرف الدين - المصنف، عبد الرزاق صنعانى - حلية العلماء، سيف الدين محمد بن احمد الشاشى القفال - تاج العروس، محمد مرتضى الزبيدى - صحاح اللغه، جوهرى - ارشاد السارى، قسطلانى - سبل السلام في شرح بلوغ المرام، امير الصنعانى - تحفة المحتاج، ابن حجر عسقلانى - المدونة الكبرى، مالك بن انس - تفسير قرطبى - لوح فشرده ء موسوعهء تسعه
ساير تأليفات وآثار مؤلف به زبان فارسى:
1 - شناخت امامان در پرتو روايات / چاپ دوم انتشارات ياسر، 1359 (كه با اضافات قابل توجه در ضمن كتاب حاضر چاپ شده است) 2 - فلسفهء ارزش‌ها / چاپ دوم، انتشارات هجرت 3 - مقدمه اى بر نظام مالياتى و بودجه در اسلام / چاپ اول، انتشارات هجرت، 1363، (اين كتاب توسط آقاى جهانگير رضايى تلخيص شده و در چند شماره ء مجله " حسابداران خبره " در سال 64 منتشر شده است).
4 - فلسفهء اخلاق / چاپ اول 71، چاپ دوم 76، انتشارات سروش.
5 - زكات و خمس در اسلام / چاپ اول 67، مؤسسه در راه حق 6 - بخش " توليد، توزيع و مصرف در اسلام " / از كتاب " درآمدى بر اقتصاد اسلامى "، چاپ اول 1363، چاپ دوم و سوم 1367، انتشارات سمت (بخش " مصرف " از اين كتاب نيز قبل از نشر كتاب در مجلهء " نور علم " شماره ء چهارم، خرداد 63 منتشر شد).
7 - جهان بينى / جهت تدريس در يكى از دانشكده‌ها در سال 1359.
8 - مقالهء فطرت و اقتصاد / منتشر شده در سال 1364 كه به ضميمهء كتاب نظام مالياتى چاپ شده است.
9 - مقالهء سيستم و اقتصاد / منتشر شده در سال 1364 ضميمهء كتاب نظام مالياتى 10 - ترسيمى از وضعيت اقتصادى ايران در پايان سال 68.
11 - مالكيت / جهت تدريس در يكى از دانشكده‌ها، 1359 12 - كيفيت تأمين بودجه‌هاى دفاعى و جهادى در اسلام 13 - بررسى سيستم دو نرخى كالاها و علل پيدايش و معايب آن و كيفيت راه حل مشكل / جهت كنفرانس اقتصاد بنياد پژوهشهاى اسلامى آستان قدس رضوى على ساكنه السلام، سال 1369، نشر مجدد در مجلهء معرفت، شماره 9 تابستان 1373.
14 - تقريرات خارج فقه (طهارت) / توسط عده اى از شاگردان.
15 - تقريرات خارج اصول (از ابتدا تا استصحاب) / توسط عده اى از شاگردان. (1) 16 - ميزگرد " دين و اخلاق " / مجلهء معرفت شماره 15 زمستان 74 17 - مقالهء " اخلاق و فلسفه آن " / جهت ارائه در اولين كنگره بين المللى اخلاق پزشكى تير ماه 72 كه خلاصهء آن به همراه ترجمهء انگليسى تحت عنوان Ethics and its philosophy در جلد 1 خلاصهء مقالات منتشر شده است.
18 - مصاحبه با مجله پژوهش و حوزه شماره دوم.
به زبان عربى 1 - حواشى مختصر بر بداية الحكمه ونهاية الحكمد علامه طباطبايى (ره) 2 - بحث حول نظريه اناطة متعلقات الزكات و مقاديرها برأى ولى الامر 3 - دراسة حول المثلى والقيمى وكيفية ضمان النقود 4 - بحث حول الجمع بين الحكم الواقعى والظاهرى.
5 - مباحث المطلق والمقيد 6 - رسالة في تحقيق العرض الذاتى 7 - رسالة في تحقيق المغرب الشرعى ترجمه از انگليسى 1 - بخش هايى از كتاب Mathematics for Economists تأليف Dowing. Edward T چاپ s outline series 1990 ' Schaum 2 - بخش هايى از كتاب The substance of Economics تأليف curzon. B. A Silverman and L. H چاپ Seventeeth edition 1974 3 - بخش هايى از كتاب An Introduction To Ethics تأليف Mabbott. D. J
