14 نور پاك (عليهم السلام) 7. زندگى امام محمد باقر (عليه السلام) شكافندهء علوم و معارف دكتر عقيقى بخشايشى
بسم الله الرحمن الرحيم
دفتر نشر نويد اسلام مؤسسهء انتشارات نويد اسلام 14 نور پاك (عليهم السلام) زندگى امام محمد باقر (ع) ناشر: انتشارات نويد اسلام / حروفچينى و صفحه بندى: متين نگار انتشار: تابستان 1381 / نوبت چاپ: اول ليتوگرافى: اهل بيت (ع) / چاپ: بهار / صحافى: الجواد تيراژ: 2000 نسخه / قيمت: 550 تومان شابك: 9 - 97 - 6485 - 964 كليه حقوق براى ناشر محفوظ است.
نشانى:
تهران، رو به روى دانشگاه، خيابان 12 فروردين، كوچه نوروز، پلاك 6، انتشارات فراهانى / 6405932 قم، پاساژ قدس، طبقه همكف، پلاك 111، انتشارات نويد اسلام / 7743462 تبريز، سازمان تبليغات اسلامى / 9 - 5272003 مشهد، انتشارات عليزاده / 50332
شناسنامهء مبارك امام محمد باقر (ع) نام مبارك: محمد (ع) كنيهء شريف: ابوجعفر لقب مبارك: باقر العلوم، شاكر، هادى، امين، شبيه نام پدر بزرگوار: على بن الحسين (ع) نام مبارك مادر: فاطمه بنت الحسن (ع) تاريخ ولادت: 3 صفر سال 57 هجرى سال شروع امامت: 95 ه‍. ق سن شروع امامت: 20 مدت امامت: 19 سال مدت عمر مبارك: 57 سال تاريخ شهادت: هفتم ذى الحجه سال 114 ه‍. ق علت شهادت: نوشيدن زهر / به تحريك هشام همسر: أم فروه دختر قاسم بن محمد بن ابى بكر محل دفن: بقيع تعداد فرزندان: 5 پسر و 2 دختر
بخش اول ولادت، عصر زندگى، مناقب و فضايل او
بخش اول / ولادت، عصر زندگى، مناقب و فضايل او...
مولود مسعود در سوم ماه صفر به سال 57 هجرى، در خاندان علم و فضيلت و دودمان عبادت و زهادت، نوزادى چشم به جهان گشود كه جهان را با علم و دانش و فضل و فضيلت خود، روشن و منور ساخت او امام باقر شكافندهء علوم و معارف الهى از نسل پاك پيامبر عاليقدر اسلام بود.
او در خانه اى چشم به جهان گشود كه بهترين، مقدس ترين، پاك ترين خاندان مدينه بلكه مقدس ترين خاندان تمام نقاط معمورهء آن روز و امروز جهان اسلام بود.
مادرش " فاطمه " (عليه السلام) مكناة به ام عبد الله يا " أم الحسن " زن پارسا و بسيار عفيف دختر ارجمند امام حسن مجتبى (عليه السلام) بود كه با پسر عموى خود امام زين العابدين وصلت كرده بود از اينرو، او نخستين كسى است كه هم از نظر پدر و هم از نظر مادر، تبار به رسول خدا (صلى الله عليه وآله) و فاطمه اطهر (س) مى رساند - به اصطلاح هم نبوى بود و هم علوى، و هم فاطمى بود - و هم حسنى و هم حسينى (عليها السلام).
او درست چهار سال پيش از واقعهء عاشورا متولد گرديد و در حادثهء كربلا، همراه پدر و مادرش، مرارت اسارت را در ايام كودكى چشيد و صحنه‌هايى از حوادث كربلا و دوران اسارت را به خاطر مى آورد و آنروزهاى تاريك، همانند زنجيره‌هايى از جلو چشمش، عبور مى كرد و روزى نبود كه تداعى نشود.
نام گرامى اش " محمد " و كنيه اش " ابوجعفر " و داراى القابى مى باشد: باقرالعلم، شاكر، هادى، امين، شبيه. ولى مشهورترين آنها همان " باقر العلم " مى باشد و علت نام گزارى او، فرو رفتن او در علوم و شكافنده‌گى او نسبت به معارف و تعمق او در دانشهاى روز بود. پدر
بزرگوارش زين عابدين و سيد ساجدين حضرت على بن الحسين (عليه السلام) زينت عبادت ورزان وفخر عارفان و شرف عابدان و سرور سالكان راه خدا مى باشد كه در مجلد پيشين با بخشى از فضايل و مناقب او، آشنا شده ايم و در آينده نيز با مطالعهء دقيق صحيفهء سجاديه (عليه السلام) آشنايى بيشتر و عميق‌ترى خواهيم داشت او كه سرآمد بزرگان و سرور صالحان و نيكوكاران و صاحب صحيفه نورانى سجاديه (عليه السلام) و رسالهء حقوق و دهها اثر ديگر بود.
امام باقر (عليه السلام) و عصر زندگى او عصر زندگى او مقارن با اوائل قرن دوم هجرى و مصادف با ضعف وفتور حكومت أموى، و مقارن با اوان نشاط و روى كار آمدن زمامداران عباسى و عصر تحكيم موقعيت حكومتى عباسيان بود.
در اين عصر، فتوحات اسلامى گسترش مى يافت و ملل مختلف و اقوام متعدد به حوزه ء اسلامى رو مى آوردند و افرادى از مراكز اسلامى (مكه و مدينه) به مناطق مختلف مفتوحه مانند: ايران، عراق، مصر، فلسطين، هندوستان، آذربايجان اعزام مى شدند مدارس قرآنى و مكاتب كلامى را در اين مناطق باز مى گشودند در ميان اين جمع افرادى مانند: عطاء بن ابى رياح، طاووس بن كيسان، جابر بن يزيد جعفى، محمد بن مسلم، ابوخالد كابلى و جمعى ديگر از افاضل ياران و اصحاب ديده مى شوند.
با توسعه و گسترش فتوحات اسلامى به علت فاصلهء زمانى از عصر رسالت، مردم تشنهء فراگيرى معارف اسلامى، از سرچشمه‌هاى زلال آن بودند. مراجعات مكرر مردم به قرآن و فقه، روز به روز شدت و سرعت مىگرفت. از اينرو تابعان، و تابعان تابعان از مركز خلافت به شهرها و مناطق دور دست انتقال مى يافتند با پديد آمدن اين انتقالات، حركتهاى سياسى وموضع گيريهاى كلامى و فرهنگى نيز در گوشه و كنار مطرح مى گرديد ريشه يا بى‌جدالهاى فكرى و تلقينات سياسى كه حكومت بنى اميه وبنى مروان جهت توجيه اعمال ستمگرانه ى خود مطرح مى ساختند: مانند: تجويز ارتكاب گناهان كبيره و توبهء گناهكار خلود يا عدم خلود در آتش... مورد توجه و پرسش قرار مى گرفت آنان در پى
توجيه شرعى خونريزيهاى بى امان حجاج بن يوسف ثقفى و ميخوارگى و هرزگى يزيد بن معاويه، ووليد بن مروان، و يزيد بن عبد الملك كه اوالأمر معرفى شده بودند مسائل مختلفى را مطرح مى ساختند مانند: مسألة جبر و اختيار و سرنوشت مرتكبين گناهان كبيره وصغيره، مخلد بودن آنان در آتش يا عدم آن، قبولى توبه يا عدم پذيرش آن، مسئلهء عدل و ظلم و مطرح شدن مسألة " منزلة بين المنزلتين " وتأويل گران آيات الهى در خصوص آيات مربوطه موجى از ناآرامى و اضطراب و تشويش فكرى را بوجود آورده بودند.
پيروان مكاتب اشعرى ومعتزلى، قدرى، جبرى، خوارج، شعوبيه در تكاپو و تلاش بودند مكاتبى كه اغلب محصول تصادمات سياسى و اجتماعى بودند در محيط اسلامى نضج گرفته و روز به روز رشد مى يافتند.
حكومت زور مروانيان، شعراء و گويندگان بى تعهد را به حمايت از خويشتن برانگيخته بودند و اين عوامل و انگيزه‌ها موجب گرديده بود كه از اطراف جهان اسلام، علما و حقيقت جويان براى توجيه و تحكيم عقايد و معارف خود، به سوى هر آن كس كه شايستگى امامت و هدايت عقلى و الهى واقعى را دارند، رو آورند و خود را از تنگناها و فشارهاى روحى و وجدانى آسوده سازند تا درست به احكام الهى عمل نموده باشند و دين خود را جهت دنياى ديگران نفروشند.
امام باقر (عليه السلام) و متعاقب او امام صادق (عليه السلام) مراجع وملاذهايى بودند كه مردم مسلمان، آنان را به راستى مورد توجه و عنايت خاص خود قرار مى دادند و به صورت پنهان يا آشكار به آنان مراجعاتى داشتند و مشكلات دينى خود را با آنان در ميان مى نهادند.
عصرى كه امام باقر (عليه السلام) در آن عصر مى زيست عصر رنسانس علمى در جامعهء اسلامى بود، زيرا با گسترش روز افزون اسلام و پناه‌ آوردن كشورهاى متمدن آن روز به آغوش اسلام، طبعا دامنهء سئوالات در مسائل مختلف اسلامى، گسترده تر و وسيع‌تر مى نمود و چه كسى براى پاسخگوئى به اين نيازهاى فكرى، شايسته تر از وارث حقيقى علم و دانش
پيامبر خدا (صلى الله عليه وآله)، و فرزند زادهء او، امام باقر (عليه السلام) شكافندهء علوم و معارف الهى بوده باشد؟
نكتهء قوتى در زندگى امام باقر (عليه السلام) وجود دارد اينكه اواخر زندگى آن امام همام، مقارن با افول ستارهء قدرت " بنى اميه " و ضعف و ناتوانى اين حزب جاهلى و نژاد دوست، و روى كار آمدن فرزندان عباس بود، و اين دو نيروى متخاصم در حال برخورد سياسى و نظامى بودند فرصتى پيش آمده بود زود گذر و شتابان و طبعا آن قيد و بندهاى شديدى كه از يك سو مردم مسلمان را رنج مى داد، و از سوى ديگر خاندان پيامبر را محدود مى ساخت و همچون ابرى سياه و ظلمانى، جلو تابش انوار آنان را گرفته بود، زدوده مى شد، و مسلمانان مى توانستند از نقاط مختلف به اين سرچشمه ى نور و علم نزديك گردند و از سرچشمه‌هاى معرفت و حكمت آن سيراب شوند.
او كه در چهار سالگى از نزديك حوادث خونين كربلا را با چشم خود ديده بود، و در خلال سفر به شام، شاهد قهرمانيهاى عمه قهرمانش زينب كبرى آن شير زن كربلا بود، و ساليان متمادى در مكتب حكمت آفرين پدر بزرگوارش امام سجاد (عليه السلام) پرورش يافته بود، با شهامت و شجاعت پرچم انقلاب علمى را در محيط اسلامى به دوش مى كشيد و همانطور كه جابر بن عبد الله انصارى از قول جدش رسول خدا (صلى الله عليه وآله) به حضورش عرض كرد به حق شايستهء لقب " باقر " و شكافندهء علوم الهى گرديده بود.
فاجعهء خونين كربلا در سال 61 هجرى، وجدان دينى جامعه را بيدار كرد و به روح مبارزه با ظلم و فساد، نيروى تازه اى بخشيد و منشأ پيدايش نهضتها و انقلابهاى خونينى بر ضد حكومت اموى، و به منظور خونخواهى شهيدان خاندان عاليقدر پيامبر اسلام (صلى الله عليه وآله) گرديد و مردم را تا حدود زيادى با ماهيت حكومت اموى آشنا ساخت و آزادى خواهانى سر بلند كردند، قيام سليمان بن صرد در سال 64 ه‍. ق و قيام مختار بن ابى عبيدهء ثقفى در سال 65 ه‍. ق حركت علويان در نقطه نقطهء ديار اسلامى و بالأخره قيام پرشكوه زيد بن على بن حسين چندين سال بعد (120 ه‍. ق) نمونه‌هايى بس اندك از سلسله قيامها و نهضتهاى اين دورانها بود.
بر اثر اين نهضتها، حكومت بنى اميه دستخوش ضعف و تزلزل گرديد و با قيام " عبد الله بن زبير " در مكه، و دعوت مردم به سوى خود، بر ضعف آن افزوده شد ولى در دوران حكومت " عبد الملك بن مروان " كه بساط دعوت " عبد الله بن زبير " برچپده شد، تا حدودى حكومت اموى جان تازه اى به خود گرفت و ستمگريها و جنايتها دوباره آغاز شد.
حكومت او درست بيست و يك سال طول كشيد و پس از مرگ او، پسرش " وليد " بر مسند حكومت تكيه زد. در اين مدت عناصر خون آشام و مزدوران بنى اميه، بر جان و مال مسلمانان تسلط يافتند، عرصهء پهناور كشور اسلامى را بر رجال اسلام و مردان علم و فضيلت، تنگ مى نمودند در دربار زمامداران اموى، شاعران دربارى، و مديحه سرايان متملق و قصه گويان هرزه گرد و چاپلوسان بى مقدار احترام و منزلتى پيدا نموده بودند.
پيشواى چهارم حضرت " على بن الحسين (عليه السلام) " پدر امام باقر (عليه السلام) كه ناظر اين صحنه‌هاى ناراحت كننده بود، در تمام اين مدت با تأثر واندوه به سر مى برد و هيچ گونه آزادى عمل، براى نشر تعاليم درخشان اسلام، و تشكيل مجامع علمى نداشت. و لذا غالبا حقايق و معارف الهى را به صورت مناجات و راز و نياز در قالب دعا بيان مى نمود. صحيفهء سجاديه اش نمودار روشنى از سينهء پر التهاب و دردمند و علم و دانش مواج آن حضرت، مى باشد. سرانجام آنچنان كه گذشت امام چهارم (عليه السلام) پس از رنجهاى فراوان، در سال 95 هجرى ديده از جهان فرو بست و با قلبى اندوهگين به جهان باقى شتافت، ولى از اين جهت شكرگزار خداوند منان بود كه فرزند برومندش، حضرت باقر (عليه السلام) وارث علوم و معارف، و پاسدار آئين اسلام و عهده دار ارشاد و هدايت جامعهء اسلامى پشت سر او خواهد بود، با گذشت زمان و فرو نشستن طوفان و فراهم بودن زمينه و شرايط مساعد، علوم او را در جامعهء اسلامى نشر خواهد داد. حضرت باقر (عليه السلام) (1) به هنگام وفات پدر، قريب سى و
شش سال داشت (1). او در اين مدت در مشكلات و سختيها، با پدر عاليقدر خود، همكارى و همفكرى نزديك داشت و از علوم سرشار او بهره ها مى برد، او در اين مدت درس پايدارى، استقامت، ونحوهء موضع گيرى در برابر بحرانها را در مكتب پدر آموخت، و گوهر شخصيتش به اوج كمال و درخشش مطلوب خود رسيد. چون او همان طور كه گذشت از يك اصالت و شخصيت اصيل خانوادگى برخوردار بود و نخستين فردى بود كه هم پدر و هم مادرش فاطمى و علوى بودند و مادرش آنچنان از اصالت و نجابت برخوردار بود كه امام صادق (عليه السلام) هر وقت از جدهء گرامى خود فاطمه دختر حضرت مجتبى (عليه السلام) ياد مى كرد، مى فرمود: " او زن شايسته و با فضيلتى بود و در خاندان امام مجتبى (عليه السلام)، هيچ زنى به پايهء فضيلت او نمى رسيد ". (2) بدين ترتيب پيشواى پنجم نه تنها در آغوش پاك و پرمهر پدرى همچون امام سجاد (عليه السلام) پرورش يافته بود، بلكه از پستان مادر ارجمند و گرانمايه‌اى نيز شير خورد كه در فضيلت و تقوى، زنى نمونه و مثال زدنى بود.
پاكى نسب، اصالت خانواده، برخوردارى از عالى ترين شرايط تربيتى، ثمرهء شيرينى شخصيتى همچون امام باقر (عليه السلام) را داشت كه از همان آغاز كودكى آثار هوش سرشار و استعداد شگرف، در سيماى او موج مى زد و از آيندهء درخشان او نويد مى داد.
تلاش در راه بسط علوم دوران امامت حضرت باقر (عليه السلام) كه در حدود 18 سال بود، به ترتيب، هم زمان با دوران حكومت " وليد بن عبد الملك "، " سليمان بن عبد الملك "، " عمر بن عبد العزيز "، " يزيد بن عبد الملك "، و برادرش " هشام " بود (3) كه به استثناى عمر بن عبد العزيز كه شخصى نسبتا با عدالت و نسبت به خاندان پيامبر (صلى الله عليه وآله) علاقه‌مند و مهربان بود، همه، در ستمگرى و
استبداد و خودكامگى دست كمى از نياكان خود نداشتند و مخصوصا نسبت به پيشواى پنجم، همواره سختگيرى ها وتضييقاتى داشتند.
پيشواى پنجم، طى مدت هيجده سال، در همان شرايط نامساعد، به نشر و اشاعهء حقايق و معارف الهى پرداخت و مشكلات علمى را تشريح و توضيح داد و جنبش علمى دامنه دارى را بوجود آورد كه مقدمات تأسيس يك " دانشگاه بزرگ اسلامى " را در دوران امامت فرزند گراميش " امام صادق (عليه السلام) " به اوج عظمت خود رسيد، پى ريزى نمود.
سرآمد بنى هاشم امام پنجم در علم، زهد، تقوى و فضيلت، سرآمد همهء بزرگان بنى هاشم بود و مقام بزرگ علمى و اخلاقى او مورد اتفاق دوست و دشمن بود. به قدرى روايات و احاديث وآثار علمى، در زمينهء تبيين مسائل و تشريح احكام اسلامى، تفسير و تبيين تاريخ اسلام و انواع علوم، از آن حضرت به يادگار مانده است كه تا آن روز از هيچ يك از فرزندان امام حسن و امام حسين (عليها السلام) به جا نمانده بود.
رجال و شخصيتهاى بزرگ علمى آن روز، و نيز عده اى از ياران پيامبر (صلى الله عليه وآله) كه هنوز در قيد حيات بودند از محضر آن حضرت بهره ها مى بردند. (1) " جابر بن يزيد جعفى " و " كيسان سجستانى " وفقهائى مانند! " ابن مبارك "، " زهرى "، " اوزاعى "، " ابوحنيفه "، " مالك بن انس "، " شافعى "، و " زياد بن منذر نهدى " از آثار علمى او بهره‌مند شده سخنان آن حضرت را بى واسطه و گاه با چند واسطه، نقل نموده اند.
كتب و مؤلفات دانشمندان و مورخان اهل تسنن مانند: طبرى، بلاذرى، خطيب بغدادى، ابونعيم اصفهانى، و كتابهاى حديثى مانند: مؤطأ مالك، سنن ابى داود، فقه ابى حنيفه، مسند مروزى، تفسير زمخشرى، و دهها كتاب نظير اينها كه از مهمترين كتب جهان تسنن است، پر از سخنان پر مغز و حكمت آميز پيشواى پنجم مى باشد و همه جا عبارت افتخارآميز: " قال محمد بن على " يا " قال محمد الباقر " به چشم مى خورد. (2)
امام باقر (عليه السلام) از نظر دانشمندان اسلامى آوازهء علوم و دانشهاى امام باقر (عليه السلام) چنان اقطار پهناور كشور اسلامى را پر كرده بود كه لقب پرافتخار " باقر العلوم " (گشاينده دريچه‌هاى دانش و شكافندهء مشكلات علوم) به خود گرفته بود.
1. گفتار ابن حجر:
" ابن حجر عسقلانى " مى نويسد: " محمد باقر به اندازه اى رموز و اسرار علوم و دانشها را آشكار ساخته و حقايق احكام، حكمتها و لطايف دانشها را بيان نموده است كه جز كوردلان و تاريك باطنان، كسى نمى تواند آنها را انكار كند و از اين رو شكافندهء مشكلات علم، و برافرازندهء پرچم دانش لقب يافته است ". (1) 2. گفتار ابن عطا:
گفتار ابن عطا: " عبد الله بن عطاء " كه يكى ديگر از شخصيتهاى برجسته و يكى از دانشمندان بزرگ عصر امام بود، مى گويد:
" من هرگز دانشمندان اسلام را در هيچ محفل و مجمعى، كوچكتر و زبون تر از محفل محمد بن على (عليه السلام) نديدم، من " حكم بن عيينه " را كه در علم فقه مشهور آفاق بود، در خدمت محمدباقر ديدم كه مانند كودكى در برابر استاد عالى مقام، زانوى ادب بر زمين زده، شيفته و مجذوب كلام و شخصيت امام گرديده است ". (2) امام باقر (عليه السلام) در سخنان خود، اغلب به آيات قرآن مجيد استناد مى نمود و از كلام خدا شاهد مى آورد و مى فرمود:
" هر مطلبى گفتم از من بپرسيد كه در كجاى قرآن قرار دارد؟ تا آيهء مربوط به آن موضوع را معرفى كنم ". (3)
3. گفتار حرانى:
گفتار حرانى: احمد بن تيميه حراني (م 728 ه‍): بنيانگذار مسلك وهابيت و مؤلف كتاب " منهاج السنة النبوية في نقض كلام الشيعة " كه آن را در رد كتاب " منهاج الكرامة " " علامهء حلى " تأليف نموده است و در آن از روش نقد منطقى، منحرف شده و روش بد دهنى و دشنام را در پيش گرفته است و خلاف ضروريات دينى و اخلاقى را مطرح ساخته است چنان كه از كتاب " سبل الهدى " نقل است كه در تطهير اوساخ منكرات اين كتاب، آب درياها كافى نيست. او دربارهء امام باقر (عليه السلام) در عبارت كوتاهى چنين مى نويسد:
" ابوجعفر محمد بن على از نخبگان اهل علم و دين است و بدان جهت كه شكافندهء علوم اسلامى بود، " باقر " ناميده شده است ".
4. گفتار ابن خلكان:
گفتار ابن خلكان: احمد بن محمد معروف به " ابن خلكان " (608 - 681 ه‍)، از مشاهير مورخين و قضات و علماى نامى قرن هفتم هجرى كه در اصول اشعرى و در فروع شافعى مذهب بود در كتاب " وفيات الأعيان وأنباء ابناء الزمان " از او است با همهء تعصب و گروه گرايى كه دارد باز در برابر عظمت علمى و موقعيت اجتماعى امام (عليه السلام) ناچار لب به اعتراف گشوده و مى نويسد:
" ابوجعفر محمد بن زين العابدين على بن الحسين بن على بن ابيطالب (عليه السلام)، الملقب بالباقر. أحد الأئمة الإثنى عشر في اعتقاد الإمامية وهو والد جعفر الصادق وكان الباقر عالما سيدا كبيرا وإنما قيل له الباقر لأنه تبقر في العلم، اي توسع، والتبقر: التوسع وفيه يقول الشاعر:
يا باقر العلم، لأهل التقى * و خير من لبى، على الأجبل (1) " ابوجعفر محمد بن زين العابدين... ملقب به " باقر " يكى از ائمهء دوازده گانه به اعتقاد شيعهء اماميه و پدر (امام) جعفر صادق (عليه السلام) مى باشد و باقر (عليه السلام) عالم بزرگ و سيد عظيمى
بود و به اين جهت به او " باقر " گفته شد كه علم را مى شكافت و به آن توسعه مى بخشيد شاعر در وصف او چنين گفته:
اى شكافندهء علم براى پرهيزگاران واى بهترين كسى كه بر كوههاى حجاز لبيك گفتى و نداى توحيد را سر دادى ".
5. گفتار عطار نيشابورى:
گفتار عطار نيشابورى (513 - 627 ه‍): " محمد بن ابراهيم " ملقب به " فريد الدين " معروف به " شيخ عطار " از اكابر مشايخ صوفيه و صاحب كتاب " تذكرة الأولياء "، " تراجم عرفاء " است. وى در پايان كتابش كه با وصف حال حضرت امام باقر (عليه السلام) به آن حسن ختام بخشيده است چنين مى نويسد:
" ذكر إمام محمد باقر (عليه الرحمة)، آن حجت اهل معاملت، آن برهان ارباب مشاهدت، آن امام اولاد نبى، آن گزيدهء احفاد على (عليه السلام)، آن صاحب باطن و ظاهر، ابوجعفر محمد باقر (عليه السلام) به حكم آن كه ابتداء اين طائفه از جعفر صادق كرده شد كه از فرزندان مصطفى است عليه الصلاة والسلام. ختم اين طائفه هم بر ايشان كرده مى آيد. گويند كه كنيت او ابو عبد الله بود و او را " باقر " خواندندى مخصوص بود به دقائق علوم و لطائف اشارات و او را كرامات مشهور است به آيات باهره وبراهين زاهره و آورده‌اند در تفسير اين آيت كه: * (فمن يكفر بالطاغوت، ويؤمن بالله) * فرموده است كه بازدارندهء تو از مطالعه حق طاغوت است بنگر تا چه محجوبى بدان حجاب از وى بازمانده است به ترك آن حجاب بگوى تا به كشف ابدى برسى و محجوب ممنوع باشد و ممنوعى نبايد كه دعوى قربت كند.
نقل است كه از يكى از خواص او پرسيدند كه او شب چون مى گذراند؟ گفت: چون از شب لختى برود او از اوراد فارغ شود به آواز بلند گويد: الهى و سيدى شب درآمد و ولايت تصرف ملوك به سرآمد و ستارگان ظاهر شدند و خلائق بخفتند و به نوم درها فرو بستند و پاسبانان برگماشتند و آنها كه بديشان حاجتى داشتند، فرو گذاشتند. بار خدايا! تو زنده
و پاينده و بيننده‌اى. غنون بر تو روا نيست. و آن كه تو را بدين صفت نداند هيچ نعمت را مقر نيست تو آن خداوندى كه رد سائل بر تو روا نباشد، آن كه دعا كند از مؤمنان بر درگاهت، سائل را باز ندارى. بار خدايا! چون مرگ و گور حساب را ياد كنم چگونه از دنيا بهرهء پس از تو خواهم؟ از آن كه تو را دانم و از تو جويم از آن كه تو را مى خواهم راحتى در حال مرگ بى برگ و عيش در حال حساب بى عفاف اين مى گفتى و مى گريستى تا شبى او را كسى گفت: يا سيدى چند گوئى؟ گفت: اى دوست يعقوب را يك يوسف گم شده بود چنان بگريست (عليه السلام) كه چشمهايش سفيد شد من ده كس از اجداد خود يعنى حسين (عليه السلام) و قبيلهء او را در كربلا گم كرده ام از آن كه در فراق ايشان ديده ها سفيد كنم و اين مناجات به عربى بود و به غايت فصاحت. ما ترك تطويل كرده معانى آن را به پارسى در آورديم تا مكرر نشود و به جهت تبرك ختم كتاب را ذكر او كرديم اين بگفت و جان به حق تسليم كرد (قدس سره) نفعنا الله عن أسلافه وحشرنا مع أجداده ومعه آمين يا رب العالمين... ". (1) 6. گفتار يافعى:
گفتار يافعى: عبد الله بن أسعد يافعى (م 755 ه‍): صاحب كتاب " مرآة الجنان وعبرة اليقظان في معرفة ما يعتبر من حوادث الزمان وتقلب أحوال الإنسان " كه به تاريخ يافعى معروف است دربارهء امام باقر (عليه السلام) چنين مى نويسد:
" ابوجعفر باقر محمد فرزند زين العابدين على فرزند حسين بن على بن ابيطالب - رضوان خدا بر همهء آنان باد! - يكى از ائمهء دوازده گانه در اعتقاد اماميه است او پدر جعفر صادق وملقب به " باقر " بود او را به اين جهت " باقر " گفته اند كه علم را شكافت و توسعه داد دربارهء او شاعر گويد: اى شكافندهء علم براى پرهيزگاران و اى بهترين كسى كه روى كوههاى حجاز لبيك گفتى و صداى توحيد سر دادى ".
7. گفتار ابن هيثم:
شهاب الدين احمد بن هيثم، مصرى سعدى (909 - 973 ه‍): دانشمند شافعى
مذهب و بر خلاف " ابن حجر عسقلانى " نسبت به مذهب اهل سنت بسيار متعصب بود و بر همين صدد كتاب " الصواعق المحرقة " را در رد شيعه، به رشتهء تحرير كشيده است او دربارهء امام باقر (عليه السلام) مى نويسد:
" امام و پيشواى بزرگ كه عظمت و فضلش، مورد اتفاق است عبادت و علم و زهد را از پدرش به إرث برده است. ابوجعفر محمدباقر (عليه السلام) به اين جهت " باقر " ناميده شده است كه گشايندهء دريچه‌هاى دانش و شكافندهء مشكلات علوم بود. او به اندازه اى گنجهاى پنهان معارف و دانشها را آشكار ساخت و حقائق احكام و حكمتها و لطائف دانشها را بيان نموده است كه جز بر عناصر بى بصيرت يا بدسيرت پوشيده نيست و براى همين است كه وى را شكافنده وجامع علوم و برافرازندهء پرچم دانش خوانده اند. قلبش روشن و علم و عملش زياد، و نفسش پاكيزه و رفتار و اخلاقش پسنديده بود وعمر خود را در طاعت خدا سپرى نمود در مقامات عارفين او را آداب و رسومى است كه زبان مداحان و توصيف كنندگان از بيان آن عاجز است و كلمات فراوانى پيرامون سير و سلوك و معارف از او بجا مانده است كه اين مقام گنجايش ذكر آنها را ندارد ". (1) 8. گفتار قرمانى:
ابوعباس احمد بن يوسف قرمانى (م 1019 ه‍. ق): معروف به " احمد بن سنان " دمشقى مكنى به " ابو العباس "، منشى اوقاف مكه و مدينه، مؤلف كتاب " اخبار الدول و آثار الأول " كه به " تاريخ قرمانى " معروف است گويد:
" إنما سمي الباقر لأنه بقر العلم وقيل: لقب بالباقر لما روى عن جابر بن عبد الله الأنصاري قال: قال رسول الله (صلى الله عليه وآله) يا جابر يوشك أن تلحق بولد من ولد الحسين، إسمه كإسمي، يبقر العلم بقرا. أي يفجره تفجيرا. فاذا رأيته فاقرأه مني السلام. قال جابر: فاخر الله مدتي حتى رأيت الباقر فاقرأته السلام عن جده محمد (صلى الله عليه وآله). ولم يظهر عن أحد من ولد الحسن والحسين من علم الدين والسنن وعلم القرآن والسير وفنون الأداب، ما ظهر
عن أبي جعفر الباقر (عليه السلام) روى عنه في معالم الدين بقايا الصحابة، ووجوه التابعين ". (1) او را بدان جهت " باقر " ناميدند كه علم را شكافت و گفته شده است براى اين ملقب به " باقر " گرديد كه " جابر بن عبد الله انصارى " از رسول خدا (صلى الله عليه وآله) روايت كرده است كه به او فرمود: تو زنده مى مانى تا فرزندى از فرزندان حسين (عليه السلام) را كه همنام من است، ديدار مى كنى او علم دين را به خوبى مىشكافد آنگاه كه ديدارش كردى، سلام مرا به او برسان.
" جابر " گفت: خداوند عمر مرا به تأخير افكند تا اين كه امام باقر (عليه السلام) را ديدم و سلام جدش رسول خدا (صلى الله عليه وآله) را به او رساندم ".
" قرمانى " مى افزايد: " از هيچ يك از فرزندان حسن و حسين (عليها السلام) از علم دين و سنت پيامبر و قرآن و سيره و فنون ادب به مقدارى كه از ابوجعفر باقر (عليه السلام) به ظهور رسيده است، ظاهر نشده است و باقى ماندهء صحابه و بزرگان از وى نقل حديث كرده اند ".
9. گفتار ابن عماد حنبلى:
عبد الحي بن عماد حنبلى (م 1089 ه‍)، صاحب كتاب " شذرات الذهب في أخبار من ذهب " گويد: " كان من فقهاء المدينة، وقيل له الباقر، لأنه بقر العلم. اى شقه وعرف اصله وخفيه وتوسع فيه، وهو أحد الأئمة الإثنى عشر على اعتقاد الأمامية. وله كلام نافع في الحكم والمواعظ منه: أهل التقوى أيسر أهل الدنيا مؤنة وأكثرهم معونة: إن نسيت ذكروك وان ذكرت أعانوك قوامين بحق الله قوالين بأمرالله. ومنه: انزل الدنيا كمنزل نزلته وارتحلت عنه، أو كمال اصبته في منامك فاستيقظت وليس معك منه شئ ". (2) امام باقر (عليه السلام) از فقهاى مدينه بود و بدان جهت او را " باقر " لقب دادند كه علم را شكافت و اصول و خفاياى آن را آشكار نمود و به آن توسعه داد او يكى از ائمهء دوازده گانه به اعتقاد اماميه است. سخنان مفيد و متين در حكمت ها و مواعظ از او رسيده است كه از جمله ى آن سخنان، زير است:
" سخن افراد با تقوى سهل المنال ترين و كم خرج ترين و در عين حال پرفائده ترين مردم دنيا هستند. و اگر چيزى را فراموش كنى آنها تو را بدان تذكر مى دهند و اگر به ياد داشته باشى، تو را كمك مى كنند از حق خدا زياد سخن مى گويند و بر پا دارندهء امر الهى هستند. و نيز فرموده است: " دنيا را منزلى بدان كه ساعتى در آن توقف كرده و سپس از آن كوچ مى كنى يا مانند ثروتى بدان كه در رؤيا بدان رسيده اى و وقتى بيدار مى شوى خبرى از آن نمى بينى ".
10. گفتار شرقاوى:
عبد الرحمن شرقاوى (1150 - 1227 ه‍)، معروف به " شرقاوى " شافعى شيخ جامع أزهر. مؤلف " ربيع الفؤاد في ترتيب صلوات الطرق والأوراد " دربارهء امام باقر (عليه السلام) گفته است:
" الإمام محمد الباقر هو أعلم أهل زمانه بالقرآن وتفسيره وبالحديث و الفقه. " (1) " امام محمد باقر (عليه السلام) أعلم اهل زمان خود به قرآن و تفسير آن و به حديث وفقه بود ".
11. گفتار عفيفى:
از علماى ازهر نيز مى گويد: " محمد باقر، فرزند على بن حسين بن على بن ابيطالب است بدان دليل به " باقر " ملقب شده است كه شكافنده و توسعه دهندهء علم بود او عالم بزرگ، و سيد بنى هاشم بود ".
12. گفتار دميرى شافعى:
محمد بن موسى دميرى شافعى (م 808 ه‍)، " دميرى " از اكابر علما وفقهاى شافعى است كه در تمامى فنون متداول زمان خود مهارتى به سزا داشت و كتاب بزرگ " حياة الحيوان " از تأليفات اوست. (2) و دربارهء امام باقر (عليه السلام) مى نويسد:
" قيل لمحمد بن على زين العابدين بن الحسين الباقر، لأنه بقر العلم، اي شقه ودخل فيه مدخلا بليغا... ". (1) " به محمد بن على زين العابدين بن حسين " باقر " گفته شد چون كه او براى علم را شكافت و از راهى رسا به آن وارد شد ".
13. گفتار سيد الأهل:
صاحب كتاب " جعفر بن محمد، الإمام الصادق (عليه السلام) ":
" محمد بن على (عليه السلام) بى درنگ به علم و زهد و فضل و برترى نمايان شد، سپس طولى نكشيد كه كمال به تمام معنى به سوى وى تغيير مسير داد به طورى كه ظاهر نشد بر كسى از فرزندان حسن و حسين (عليه السلام) از علم دين و سنن و علم قرآن و سيره و فنون ادب و بلاغت آنچه كه بر محمد بن على (عليه السلام) ظاهر شد و سپس آن حضرت علم را شكافت و به آن توسعه داد تا آنجا كه " باقر " ناميده شد و اين لقبى است كه كسى قبل از او، بدان لقب ملقب نشده بود و زير نظر پدرش در مدينه بزرگ شد در علم و زهد و بخشندگى به مقام والايى رسيد.
اما از لحاظ علم، او علم را از عبادت گرانبهاتر و ارزنده‌تر مى دانست و اما از نظر زهد، نظرش دربارهء دنيا همان نظر جدش على (عليه السلام) بود اما از لحاظ جود و سخاوت، با اين كه عائله سنگينى داشت و از لحاظ امكانات مالى، متوسط بود، ولى آن قدر سخاوتمند و بخشنده بود كه فقيرى را از فقر نجات مى داد و صدها و بلكه هزاران در هم احسان مى كرد و اگر مورد را خيلى مستحق مى ديد، هر چه در توان داشت، احسان مى نمود ". (2) 14. گفتار روزبهان اصفهانى:
فضل الله روزبهان اصفهانى، در شرح صلوات امام باقر (عليه السلام) مى نويسد:
" اللهم صل و سلم على الأمام الخامس، الطيب الطاهر، النور الباهر، السيف الشاهر،
البدر الزاهر، القادر، الغالب، القاهر، حارز المزايا والمأثر، صاحب المناقب والمفاخر، جامع الواح العلوم بلاتكسب الدفاتر، محيى معارف النبي ابن زين العابدين على (عليه السلام) وارث النبي الشفيع، والوصي المقبور مع أبيه بالبقيع ".
" امامت امام باقر (عليه السلام) به نص امام زين العابدين ثابت شده است و به آياتى كه دلالت بر امامت او مى كند و آن حضرت را القابى است " الطيب، الطاهر " اشاره به عصمت آن حضرت مى باشد كه از لوازم امامت است " النور الباهرة " او نور روشنگر است و اشاره به انكشاف باطن و اطلاع آن حضرت از امور مغيبه به تعليم الهى است كه از اوصاف ائمه است ".
يكى از محبان اهل بيت روايت كرده است كه وقتى از دروازهء " بقيع " بيرون رفتم متوجه " عوالى " مدينه بودم كه خرما به سلم (1) بخرم در بيرون دروازه، امام محمد باقر (عليه السلام) را ديدم كه از " عوالى " باز مى گشت و به شهر مى رفت. گفتم: السلام عليك يابن رسول الله، جواب سلام داد و فرمود: به كجا مى روى؟ گفتم: به عوالى مى روم خرما به سلم بخرم.
فرمود: امسال از ملخ ايمن شده ايد؟ اين سخن فرمود و به شهر رفت من آمدم خرما به سلم خريدم. چون وقت خرما شد، ملخ آمد و هر چه سبز بود تمامى بخورد و اين از آيات علوم غيبيه بود كه از نور باطن آن حضرت ظاهر شد. (2) شخص ديگرى روايت كرده است كه يك بار در وسط روز از مدينه به قبا مى رفتم حضرت امام محمد باقر (عليه السلام) را ديدم كه از زراعت ملك خود، باز مى گشت و چون بدن مبارك آن حضرت سنگين بود در آن هواى گرم عرق مى ريخت و بر دو غلام خود تكيه داده بود. از خاطرم گذشت كه مردى بزرگ از بزرگان بنى هاشم جهت حرص بر دنيا در روزى داده چنين گرم خود را به اين گونه زحمت مى افكند، چون اين معنى از قلبم خطور كرد، مرا پيش خود طلبيد و فرمود: * (إن بعض الظن إثم) * برخى از گمانها، گناه است. ما
جهت انفاق بر ضعفاء و مساكين اين چنين زحمت مىكشيم نه به جهت حرص بر دنيا.
گفتم: اى پسر رسول خدا! توبه مى كنم و او توبهء مرا قبول فرمود. (1) " السيف الشاهر " شمشيرى است آماده بر سر دشمنان. اشاره است به كمال علم و حجت آن حضرت، يا اشاره است به صلابت آن حضرت در امر دين، و اين كه او بر دشمنان خدا شمشير آماده و كشيده شده بود و لذا " حجاج بن يوسف " و " عبد الملك مروان " هر چند قصد آن حضرت كردند، مغلوب شدند.
" البدر الزاهر " او همانند ماه شب چهاردهم روشن است. اشاره به جمال آن حضرت است چنانچه روايت كرده اند كه روى مبارك آن حضرت، همچون ماه مى درخشيد.
" العزيز القادر "، " الغالب القاهر ". او عزيز و توانا و غالب وفائق (پيروز) بر اعداء است.
در روايت صحاح آمده كه حضرت امام محمدباقر (عليه السلام) به مجلس " حجاج " - عليه اللعنة والعذاب - رفت و حجاج در زمينه‌هايى از آن حضرت، سؤال كرد تا آخر پرسيد كه بدترين قبائل عرب كدام قبيله اند؟ آن حضرت فرمود: قبيلهء تو كه ثقيف است و حجاج را سرزنشها كرد و ظلم و جور او را به او باز گفت و بر حجاج غالب آمد.
" حائز المزايا و... " آن حضرت جامع مزيت ها و بزرگى‌هاست كه اثر آن در دنيا باقى است و صاحب منقبتها و فخرهاست كه در عالم، مشهور و مذكور است. و اين اشاره به مناقب حسبى و نسبى آن حضرت است كه ذات شريفش را حاصل بوده است.
" جامع الواح العلوم... " جامع لوح‌هاى علوم است بى آنكه متحمل زحمت كسب علم از دفترها شود. اين اشاره است به كمال علم آن حضرت كه از جانب خدا وألله است.
" جابر بن عبد الله " (رضي الله عنه) روايت كند كه رسول خدا (صلى الله عليه وآله) به من فرمود: تو يكى از فرزندان مرا در خواهى يافت كه نام او موافق نام من باشد و او مىشكافد علم را شكافتنى و او را بدين جهت " باقر " لقب شده است و معنى " باقر " شكافنده است. ديگر آن حضرت به
" جابر " فرمود: چون او را ببينى سلام مرا به او برسان.
و در صحيح مسلم به اسناد خود روايت كرده است از حضرت امام محمد بن على باقر (عليه السلام) كه او فرمود: من با جماعتى پيش " جابر بن عبد الله انصارى " رفتم و او بسيار پير شده بود و چشم او پوشيده، از هر يك مى پرسيد كه تو چه كسى هستى؟ تا نوبت به من رسيد، پرسيد تو چه كسى هستى؟ گفتم: من محمد بن على بن الحسين ام، بسيار خوشوقت شد و گفت: خوش آمدى اى برادر زادهء من، و مرا پيش خود طلبيد و چون گره بر سينهء من بود باز گشود دست مبارك بر سينهء من ماليد. مرا خبر داد از حديث حج پيغمبر (صلى الله عليه وآله) پس حديث حج را تمام از براى من باز گفت آن حديث بسيار طولانى است و تمامى در صحيح مسلم از روايت امام محمد باقر (عليه السلام) كه از " جابر بن عبد الله انصارى " روايت فرموده است، ثابت مى باشد. (1) علماى حديث وائمهء فقه، بسيار فوائد علوم از آن حديث مبارك، استنباط فرموده اند.
" محيى معارف النبي... " احياء كنندهء معارف پيامبر (صلى الله عليه وآله) و صاحب فخر و شرف فرزندان آدم.
و اين اشاره است بدانكه دقائق علوم و معارف رسول خدا (صلى الله عليه وآله) در دوران امامت آن حضرت تازه شد مردم از آن فائده ها بردند چنان كه گفته اند از ائمهء تابعين هيچ كس را آن مقدار روايت ودرايت نيست كه آن حضرت را بود.
آن حضرت صاحب ميراث امامت است از بزرگ به بزرگ، يعنى از پدران بزرگ آن حضرت ميراث امامت به ارث برده. يعنى پدران آن حضرت همه امام بوده اند.
كنيت او ابوجعفر ولقبش " باقر " است كه پيامبر اكرم (صلى الله عليه وآله) اين لقب را به او داده و عبد صالح هم از القاب اوست.
او وارث پيغمبر، شفاعت كننده و وصى صاحب عزت ومناعت است و او با پدرش
مدفون در قبرستان بقيع است و آن صندوق مطهر كه رشك صندوق آسمان و مخزن جواهر حكمت و ايمان است، بر بالاى قبور ايشان نهاده اند و ابواب رحمت از آن قبهء مقدسه بر عالم گشاده اند. (1) " اللهم صل على سيدنا محمد وآل سيدنا محمد سيما الأمام الطهر الطاهر محمد الباقر و سلم تسليما ". (2) 15. گفتار حافظ حسين:
حافظ حسين كربلائى تبريزى (م 994): در مورد اين امام همام مى نويسد:
" فى ذكر الإمام الهمام، قمر الأقمار، ونور الأنوار، و سيد الأبرار، وقائد الأخيار، الإمام الباقر، والطهر الطاهر، والنجم الظاهر، والبحر الزاخر، السيد الوجيه، والإمام النبيه، المدفون عند أبيه، الحبر الملي عند العدو والولى، ابى جعفر محمد بن على ".
وى امام پنجم است از ائمهء اثنى عشر " المعروف بالباقر، سمى بذلك لأنه بقر العلم أي شقه فعرف اصله وعلم خفيه. وتبقر في العلم اى توسع وبقر عن العلوم: فتش عنها " ومادر وى ام عبد الله بنت الحسن بن على بن ابيطالب است. " و هو أول علوى ولد بين علويين، تابعى جليل، امام بارع، مجمع على جلالته، معدود في فقهاء المدينة وائمتهم ... ".
ترجمه عبارت آنست:
" امام همام، ماه ماهان، نور الأنوار، سيد و سرور ابرار و نيكوكاران، پيشواى اخيار امام باقر، پاك و پاكيزه، ستارهء درخشان، درياى جوشان، سرور آبرومند، امام آگاه، فردى كه در كنار پدرش مدفون مى باشد دانشمند پر از علم پيش دوست و دشمن ".
و در كتاب " كشف المحجوب " آمده است:
حضرت امام باقر (عليه السلام) مخصوص بود به دقائق علوم ولطائف اشارات اندر كتاب خداى عزوجل، وى را كرامات مشهور است و آيات ازهر وبراهين انور گويند كه: ملكى وقتى قصد هلاك وى كرد كس فرستاد تا وى را حاضر كردند چون به نزديك وى درآمد از وى عذر خواست و هديه داد و به نيكوئى بازگردانيد. چون وى برفت، گفتند: ايها الملك قصد هلاك وى داشتى اكنون تو را با وى ديگر گونه ديديم چه حال بود؟ گفت: چون وى به نزديك من درآمد دو شير ديدم يكى بر راست و ديگرى بر چپ وى، مرا مى گفتند كه: اگر تو قصد وى كنى ما تو را هلاك مى كنيم.
و از وى روايت كنند كه وى گفته است: اندر تفسير قول خداى عزوجل * (فمن يكفر بالطاغوت ويؤمن بالله) * قال: من شغللك عن مطالعة الحق فهو طاغوتك. هر آنكس كه باز دارندهء تو از مطالعهء حق باشد (همان) همو طاغوت تو است. نگر تا به چه چيز محجوبى، بدان حجاب از وى بازماندهء ترك آن حجاب بگوى تا به كشف ابد برسى، محجوب ممنوع باشد و ممنوع را نرسد كه دعوى قربت كند. و يكى از خواص محمد بن على الباقر (عليه السلام) روايت كنند كه: چون از شب از رختخواب بشدى و از اوراد فارغ گشتى، آواز بلند برآوردى و گفتى: الهى و سيدى شب اندر آمد و ولايت تصرف ملوك به سر آمد و ستارگان بر آسمان هويدا شدند و خلق جمله به خفتند و صورت مردمان بياراميد و چشمشان بخفت و مردمان از در خلق رميدند وبايستهاى خود نهفتند وبنو اميه درهاى خود را بستند و پاسبانان برگماشتند و آنان كه بديشان حاجتى داشتند حاجات خود فرو گذاشتند.
بار خدايا! تو زنده و پاينده و بيننده و داننده‌اى، غنودن و خواب بر تو روا نيست و آن كه تو را بدين صفت نشناسد به هيچ نعمت سزا نيست. اى آن كه چيزى تو را از چيز ديگر باز ندارد. و شب و روز اندر لقاى تو خلل نيارد، درهاى رحمت تو گشاده است بر آن كه تو را دعا كند و خزينه‌هايت به جمله صرف آن است كه تو، ثنا گويد، تو آن خداوندى كه رد سائل بر تو روا نباشد، آنكه دعا كند از مؤمنان، و بر درگاهت، سائل را بازدارندهء نيست و نباشد از
خلق زمين و آسمان.
بار خدايا! چون مرگ و گور و حساب را ياد كنم چگونه دل را به دنيا شاد كنم؟ و چون نامه را ياد كنم چگونه با چيزى از دنيا قرار گيرم؟ و چون ملك الموت را ياد كنم چگونه از دنيا بهره پذيرم؟ پس از تو خواهم از آنچه تو را دانم و از تو جويم از آنچه تو را مى خوانم راحتى اندر حال مرگ بى عذاب، و عيش اندر حال حساب بى عقاب.
اين جمله مى گفتى و گريستى تا شبى وى را گفتم:
يا سيدى و سيد آبائى! چند گوئى و تا كى خروش كنى؟ فرمود: اى دوست، يعقوب را يك يوسف گم شد، چندان به گريست كه چشمهاى مباركش سفيد گشت، و من هيجده كس را با جد خود حسين بن على وقتيلان كربلا (عليه السلام) گم كرده ام، كه از آن بارى [نباشم] كه اندر فراق ايشان چشمها سفيد كنم والسلام و الإكرام.
و از آن حضرت كرامات بسيار وخرق عادات بى شمار، در كتابهاى معتبره مذكور و مسطور است از آن جمله ابوبصير روايت مى كند كه نزديك ابى جعفر امام محمد باقر (عليه السلام) شدم و گفتم: شمائيد وارثان رسول خدا؟ گفت: آرى. گفتم: اكنون شما قادريد بر آن گه مردگان را زنده كنيد و آن كه داء برص را بسازيد؟ گفت: آرى به فرمان خداى تعالى. آن كه مرا گفت: به نزديك من آى يا ابامحمد! نزديك وى شدم دست به روى و چشم من ماليد، چشمم روشن گشت چنان كه آفتاب بديدم و زمين و خانه‌ها و هر چه در آن خانه بود، بديدم. آن گاه مرا گفت: دوست مى دارى كه همچنين باشى و تو را باشد آنچه مردمان را بود و بر تو بود آنچه برايشان بود روز قيامت، يا همچنان كورى كه بودى و تو را بود بهشت خالص؟ گفتم: همچنان شوم كه بودم. وى دست بر چشم بسود همچنان شدم كه بودم.
صاحب " روضات الجنان " پس از ذكر چند كرامت از آن حضرت، در پايان مى نويسد:
" كرامات وخرق عادات آن حضرت فزون از آن است كه [به] حيز تحرير و تقرير
گنجد پس بدين قدر [مىباست] اختصار كرد ". (1) 16. احمد فهمى محمد:
يكى از علماى معاصر اهل سنت مى گويد: " ابوجعفر محمد باقر، افتخار روزگار و در ناياب عصر در سال 57 هجرى متولد گرديد او يك فرد هاشمى از دو هاشمى تبار مى باشد او علوى از دو علوى فاطمى از دو فاطمى است و نخستين فردى است كه تبار حسن و حسين در او با هم گرد آمده است خشنودى خداوند شامل حال هر دو باد! با و " باقر " گفتند چون در علم و دانش شكافندگى وتبحر داشت ". (2) 17. محمد امين بغدادى سويدى:
" او از بين برادران، وصى پدر عاليقدرش امام زين العابدين بود بر هىچكدام از اولاد حسين آن مقدار از علم و دانش، سنن، فنون ادب گرد نيامده است به آن مقدار كه بر ابى جعفر (عليه السلام) حاصل آمده است مناقب و فضائل او خيلى بيش از آنست كه دفتر ما گنجايش آن را داشته باشد ". (3) مطالب و سخنان دانشمندان گذشته ومعاصر پيرامون شخصيت حضرت امام باقر (عليه السلام) خيلى بيش از آنست كه به تحرير آيد و در اين خلاصه نگارى بگنجد از اينرو به همين تعداد محدود بسنده گرديد طالبان تفصيل مى توانند به كتاب " احقاق الحق " تأليف شهيد قاضى نورالله شوشترى با تعليقات وتذييلات آية الله العظمى نجفى مرعشى و گروه تحقيق معظم له مراجعه نمايند كه تاكنون بيش از 35 مجلد از آن اثر ارزشمند چاپ و انتشار يافته است در آن موسوعه آراء و افكار و نظريات دانشمندان اهل سنت، پيرامون اهل بيت (عليه السلام) و پيشوايان معصوم (عليه السلام) به تفضيل آمده است.
بخش دوم ` امام باقر (عليه السلام) در پيشگاه قرآن
بخش دوم / امام باقر (ع) در پيشگاه قرآن...
امام محمد باقر (عليه السلام) از پايه گزاران علوم اسلامى و مؤسس حوزه علميه مدينه، در تفسير آيات الهى، و تشريح حقايق معنوى قرآن كريم، نقش مؤثر و مفيدى داشته است به حدى كه اغلب روايات تفسيرى در ذيل آيات قرآنى، از ايشان يا از امام همام جعفر بن محمد الصادق (عليه السلام) مى باشد با توجه به فرصت مناسب و شرايط اجتماعى و سياسى كه پيش آمده بود اين دو بزرگوار بيش از ديگر پيشوايان معصوم (عليه السلام)، زمينه ى فعاليت و نشر دانش و ترويج علم و معرفت الهى را داشته اند، محدثين و راويان متعددى مانند: محمد بن مسلم، زراره، أبان بن تغلب، وحمران بن اعين... و جمعى ديگر موفق به تلمذ و فراگيرى علوم از محضر آن بزرگواران گشته اند به حدى كه در طول زندگى اين بزرگواران بيش از 4000 دانشجو و جويندهء كمال در كسب علم و دانش و در مسير تربيت و تهذيب و فرا گرفتن علوم اسلامى از آن دو محضر مبارك، توفيق يافته اند.
از اينرو مقام شامخ و ساحت مقدس اين پيشواى والاقدر بالاتر از آنست كه در موقعيت علمى و تفسيرى او، سخنى به ميان آيد چون وجود اين جويندگان و پويندگان فراوان، خود بهترين نشان آنست كه آنان خود منبع اصلى و سرچشمهء معارف عاليه الهى و قرآنى را شناخته اند و به صوب آن حركت كرده اند.
" ابن نديم " در كتاب " الفهرست " در بخش معرفى كتابهايى كه در تفسير قرآن مجيد نوشته شده است مى گويد: " كتاب الباقر محمد بن على بن الحسين (عليه السلام) به روايت ابى الجارود از زيديه كه در جاى خود تاريخچهء آن را نقل و بازگو خواهيم كرد " (1) مرحوم مجلسى صاحب بحار الانوار در كتاب " القرآن " تفسيرى را از امام باقر (عليه السلام) روايت كرده است كه مشتمل بر تفسير تعدادى از آيات قرآنى مى باشد ". (2)
اين بزرگوار و فرزند عاليقدرش، مشكلات و متشابهات قرآن را با ارشاد و راهنمائى و توضيحات لازم، در عصر خود و ديگر اعصار باز گشوده اند كه ما محض تبرك وتيمن و ارائهء رهنمود به بازگوئى چند مورد كوتاه و مختصر، بسنده مى كنيم طالبان تفصيل را، به كتابهاى مفصل تفسيرى وفقه مبسوط واستدلالى اماميه إرجاع مى دهيم كه سرشار از رهنمودها و ارشادات تفسيرى اين پيشواى معصوم (عليه السلام) و امام صادق (عليه السلام) مى باشد. اينك نمونه‌هايى از آن اقيانوس بى كران تفسير امام (عليه السلام):
1. اميد بخش ترين آيه:
قال حرب بن شريح: سمعت ابا محمد بن على 7 يقول: " انكم معشر اهل العراق تقولون أرجى آية في القرآن * (يا عبادى الذين اسرفوا على انفسهم لاتقنطوا من روح الله، ان الله يغفر الذنوب جميعا) * وإنا اهل البيت، نقول: " ارجى آية في كتاب الله " * (ولسوف يعطيك ربك فترضى) *. (1) حرب بن شريح گويد: كه از امام ابوجعفر محمد باقر (عليه السلام) شنيدم كه مى فرمود: اى گروه مردم عراق! شما معتقد هستيد كه اميد بخش ترين آيه در قرآن مجيد، آيهء غفران است جائى كه مى فرمايد: " اى بندگان من كه به خود اسراف ورزيده ايد از روح پروردگار نااميد نگرديد كه خداوند تمام گناهان را مى بخشد ".
ولى ما اهل بيت معتقديم كه اميدبخش ترين آيه در قرآن مجيد آيه اى است كه خطاب به پيامبر اسلام مى فرمايد: " به زودى خداوند آنچنان به تو عطا و بخشش خواهد داشت كه خود راضى و خشنود گردى ". يقينا رضايت و خشنودى پيامبر اسلام، كه خود معيار حق و باطل و شاخص احكام وطاعات و معاصى است از عفو و بخشش بيكران الهى حكايتها خواهد داشت.
2. عفو و مغفرت:
قال الله الحكيم: * (ليشهدوا منافع لهم) * قال محمد بن على الباقر (عليه السلام): ليشهدوا العفو
و المغفرة ". (1) خداوند متعال در مورد فلسفه و حكمت حج مى فرمايد: " تا حاجيان شاهد منافع خويشتن باشند " امام (عليه السلام) فرمودند: " مقصود آنست كه شاهد عفو و مغفرت بى كران الهى گردند... ".
3. و بال اعمال:
قال الله الحكيم: * (ويرسل الصواعق... فيصيب بها من يشاء) * قال ابو جعفر الباقر:
" يصيب المسلم و غير المسلم ولايصيب ذاكرا ". (2) خداوند صاعقه‌هاى خود را مى فرستد تا هر كه را خواست به آن اصابت مى دهد.
امام (عليه السلام) فرمودند: " كه مورد اصابت مسلمان و غير مسلمان هر دو قرار مى گيرند ولى هرگز به ياد كنندهء خدا، نمى رسد ".
4. فرو افتادن در آيات خدا:
قال الله تعالى: * (وإذا رأيت الذين يخوضون في آياتنا) * قال محمد بن على الباقر (عليه السلام):
" لاتجالسوا أهل الخصومات والأهواء، والكلام في الله والجدل في القرآن، فأنهم الذين يخوضون في آيات الله ". (3) خداوند متعال مى فرمايد: هنگامى كه آنان را كه با آيات ما فرو افتاده اند مشاهده مى كنى. امام در توضيح آن آيه فرمودند:
" هرگز با صاحبان خصومت وهوى، و صاحبان آراء و نظرات مخالف با خدا و مجادله با قرآن، نشست و برخاست نداشته باشيد چون آنان مصداق بارز اين آيه شريفه هستند كه خوض در آيات خدا مى نمايند ".
5. شجره طيبه:
در مناقب ابن شهر آشوب از حلبى نقل مى كند: كه جمعى به حضور امام باقر (عليه السلام) رسيدند و از نشانى پرس و جو نمودند كه امام (عليه السلام) با نام و نشان آن علامت را بيان نمود
سپس فرمود: شما مى خواستيد از معناى اين آيه شريفه سوال كنيد جايى كه خداوند متعال مى فرمايد:
" كشجرة طيبة، أصلها ثابت وفرعها في السماء، تؤتى أكلها كل حين بأذن ربها ". (1) گفتند: آرى از همين آيه و مقصود از آن را مى خواستيم بدانيم امام باقر (عليه السلام) فرمودند:
" مائيم آن شجره اى كه خداوند متعال توصيف فرموده است كه أصلها ثابت و فرعها في السماء، و مائيم كه به شيعيان خود بهرهء علمى مى دهيم آن مقدارى كه بخواهند ". (2) 6. كلامى در تفسير توحيد خدا:
" إن الله عزوجل كان ولا شيئى غيره، كان نورا لاظلام فيه، وصادقا لاكذب فيه، و عالما لاجهل فيه، وحيا لاموت فيه، وكذالك اليوم، لايزال ابدا " الحديث. (3) خداوند عزوجل بود در حالى كه چيزى جز او نبود، نورى كه ظلمتى نداشت و راستى كه دروغى نداشت دانائى كه هرگز جهل و نادانى نداشت، زنده اى كه هيچگونه مرگى در وى نبود و امروز نيز همچنان مى باشد، و براى هميشه نيز، همچنان خواهد بود... ".
استاد علامه طباطبائى در توضيح حديث مى فرمايند:
" ازليت حق سبحانه، نه به معنى تقدم زمانى است بلكه به معنى اطلاق وجودى است كه لازمه اش احاطهء وجودى وى، به همهء اشياء مى باشد و بنابر اين ازليت وأبديت ومعيت حق، نسبت به اشياء، به يك معنى برمىگردد و آن احاطه اطلاقى وجود او، به همهء اشياء است. پس در نتيجه آفريدن اشياء، پس از آنكه آفريده نشده بودند و بقاى او بعد از فناء اشياء، موجب تغيير حال در وى نخواهد بود. و اما تقدم زمانى به وضوح پيوسته است كه وجود حق سبحانه به هيچ وجه با زمان انطباق پيدا نمى كند و هرگز زمان با وى و با فعل وى نمى تواند همراه شود ".
توضيح نگارنده اينست كه زمان خود به خو د، وجود مستقلى نيست، بلكه محصول مقايسهء وجودى، دو موجود با همديگر مى باشد كه كدام جلوتر و كدام متأخرتر است. فعل پروردگار در حد خود و در صدور خويش، عارى از قياس مقايسه كننده مىباشد، مقايسه‌ها و مقارنه‌ها، همه معلولى از آن علت اوليه، و لازمه‌اى از لوازم وجود علت هستند كه احاطه وجودى و اشراف تام وكامل بر تمام موجودات دارد پس تقدم وجود حق يك تقدم على و فاعلى است نه تقدم زمانى يا رتبى و غيره.
7. خداوند متعال در سوره اسراء مى فرمايد: " ولا تقربوا الزنا إنه كان فاحشة، وساء سبيلا " (1) هرگز به عمل نامشروع نزديك نشويد، كه آن يك عمل فحشاء و نامشروع است.
امام باقر (عليه السلام) فرمودند: فحشاء: يعنى مصيبت وبغضاء است چون خداوند آن را با شديدترين سزا مجازات مى كند و زنا از كبيرترين گناهان كبيره مى باشد. (2) 8. در تفسير آيه شريفهء " وفضلناهم على كثير ممن خلقنا تفضيلا " (3) ما انسان را به بيشترين مخلوقات خود برترى داديم: امام باقر (عليه السلام) در تفسير اين آيه فرمودند: خداوند متعال، تمام مخلوقات خود را واژگونه و روافتاده خلق كرده است جز انسان كه او را مستوى القامه ومعتدل، خلق نموده است. (4) 9. مقصود از رتق وفتق چيست؟
عمرو بن عبيد از دانشمندان فقهى اهل سنت به محضر امام باقر (عليه السلام) وارد شد و خواست او را با پرسشى امتحان كند پس از او پرسيد:
قربانت گردم: مقصود از رتق وفتق در آيهء شريفه " أولم ير الذين كفرو أن السموات و الأرض، كانتا رتقا ففتقناهما " (سوره انبياء / آيه 30) چيست؟ امام باقر (عليه السلام) در پاسخ او فرمودند: " آسمان رتق بود كه باران نازل نمى نمود، و زمين فتق بود نبات و علف بيرون
نمى آورد پس عمرو بن عبيد ساكت و آرام شد و اعتراض خود را فرو برد. (1) دوباره پرسيد:
به من از معناى آيه " و من يحلل عليه غضبى، فقد هوى " (سورهء فرقان / آيه 75) مقصود از غضب خدا چيست؟ امام (عليه السلام) در پاسخ فرمودند مقصود از غضب، همان عقاب و سزا است اى عمرو! كسى كه خيال كند كه خداوند از حالى به حال ديگرى منتقل مى گردد، اشتباه كرده است و او را با او صاف مخلوق توصيف نموده است خدا را هيچ چيز، متحول و متنقل نمى سازد ". (2) 10. مقصود از " يد " چيست؟
محمد بن مسلم گويد: از امام باقر (عليه السلام) از معناى آيهء شريفه " ما منعك أن تسجد لما خلقت بيدى " (سوره ص / آيه 75) " چه مانع شد تا سجده نكنى بر آنچه كه با قدرت خود خلق نمودم ". امام (عليه السلام) در پاسخ فرمودند: هدف از كلمهء " يد " در لغت عرب، قوه و قدرت مى باشد خداوند متعال در آيهء شريفه مى فرمايد: " وأذكر عبدنا داود ذالأيد " يا " والسماء نبيناها بأيد " اى بقوة و باز " وأيدهم بروح القدس " يعنى تقويت نمود با روح القدس، وباز گفته مى شود " لفلان عندى، يد بيضاء " يعنى فلانى پيش من نعمت درخشان دارد ". (3) 11. مقصود از " حق " چيست؟
سوال شد از قول خداوند متعال در آيه شريفه جايى كه مى فرمايد: " سنريهم آياتنا في الآفاق وفي أنفسهم حتى يتبين لهم أنه الحق " (فصلت / آيه 53) در پاسخ فرمودند: در وجود خودشان " مسخ " را نشان مى دهد، و در آفاق كمبود و شكست آفاق را مى بينند پس قدرت خدا را در انفس و آفاق خود مشاهده مى كنند و مقصود از تبين حق، خروج و ظهور قائم آل محمد (صلى الله عليه وآله) مى باشد كه حقى است از سوى خداوند عزوجل و رؤيت او حقى است ضرورى ". (4)
12. مقصود از سكينه چيست؟
خداوند متعال مى فرمايد: " وهو الذى أنزل السكينة في قلوب المؤمنين " (سوره الفتح / آيه 4) ابوحمزه ثمالى گويد: مقصود از سكينه را پرسيدم در پاسخ فرمودند:
" آن ايمان مى باشد " و از معناى آيهء " وأيدهم به روح منه " باز فرمودند: مقصود از آن " ايمان به خداست ". (1) 13. مقصود از فرار به سوى خدا چيست؟
از آيهء شريفه " ففروا إلى الله، إنى لكم منه نذير مبين " (الذاريات / آيه 50) از هدف فرار به خدا سوال شد در پاسخ فرمودند: به سوى خداوند متعال، حج بگزاريد و به سوى خداوند عزيمت كنيد ". (2) 14. مقصود از عداوت اولاد و همسران چيست؟
خداوند متعال مى فرمايد: " إن من أزواجكم واولادكم، عدو لكم فأحذروه " (سوره تغابن / آيه 14) امام (عليه السلام) در تفسير آيهء فوق فرمودند: " هنگامى كه فردى مى خواهد به سوى رسول خدا (صلى الله عليه وآله) مهاجرت كند فرزند و همسر به او آويزان مى گردند و مى گويند: تو را به خدا قسم مى دهيم از كنار ما نرو كه بعد از تو ضايع و تباه مى گرديم برخى از آنان از اهل و فرزند خود اطاعت مى كنند، پس اقامت مى ورزند پس آنان را از فرزندان و همسران خود تحذير مى نمايد و از اطاعت آنان نهى مى كند ولى برخى از آنان رهسپار مى گردند و آنان را انذار مى نمايد و مى گويد:
به خدا قسم! شما اگر به اين محل مهاجرت ننماييد و خداوند بين من وشما را در دار هجرت گردهم آورد هرگز سودمند حال شما نخواهم بود وقتى خداوند ميان آنان را با هم جمع نمود به او دستور مى دهد كه با حسن ارتباط خود از آنان مواظبت كند و مى فرمايد:
" و ان تعفوا وتصفحوا فإن الله غفور رحيم ". (3)
15. مقصود از صبر چيست؟
از معناى قول خداوند متعال جايى كه مى فرمايد: " وجزاهم بما صبروا جنة وحريرا " (سوره دهر / آيه 12). امام (عليه السلام) در پاسخ فرمودند: در اثر آنچه كه بر فقر و مسكنت صبر نمودند و بر مصائب دنيا تحمل ورزيدند ". (1) 16. مقصود از علامات:
ابوالورد از امام باقر (عليه السلام) در تفسير كلام الهى جائى كه مى فرمايد: " وعلامات وبالنجم هم يهتدون " (2) روايت مى كند " مائيم آن ستارگان و داود جصاص از امام صادق و امام رضا (عليه السلام) روايت نموده است كه فرمود نجم عبارت از رسول خدا (صلى الله عليه وآله) و علامات، ائمه و پيشوايان مى باشند ". (3) 17. مقصود از اهل ذكر:
محمد بن مسلم وجابر بن يزيد جعفى در تفسير آيه شريفه " فاسألوا اهل الذكر إن كنتم لاتعلمون " (4) از امام باقر (عليه السلام) روايت نموده اند كه مقصود از اهل ذكر ما اهل بيت رسالتيم وابوزرعه گفته است راست گفته است به خدا ابوجعفر يكى از علماى بزرگ بود ". (5) مرحوم شيخ طوسى مى افزايد:
خداوند متعال رسولش را " ذكر " ناميد جائى كه مى فرمايد: " قد أنزل الله إليكم ذكرا رسولا " (طلاق / آيه 10) پس ذكر رسول خدا (صلى الله عليه وآله) و اهل ذكر، پيشوايان (عليه السلام) هستند. و اين سخن از امام باقر (عليه السلام) و صادق و رضا (عليها السلام) هم روايت شده است. در تفسير قطان وكيع بن جراح، اسماعيل سدى (سدى كبير) سفيان ثورى از حارث آمده است كه از امير المؤمنان از تفسير آيه ذكر پرسيدم فرمودند: " والله ما اهل ذكريم، اهل علم هستيم ومائيم معادن تأويل وتنزيل قرآن مجيد ". (6)
18. شهداء كيانند؟
ابوالورد از امام باقر (عليه السلام) روايت مى كند در تفسير آيه شريفه: " لتكونوا شهداء على الناس " (بقره / آيه 143) امام فرمودند: شهيدان ما هستيم. باز بريد بن معاويه عجلى يكى از اصحاب و ياران صادقين (عليه السلام) روايت مى كند در تفسير آيه " وكذالك جعلناكم أمة وسطا " يعنى " عدلا لتنكونوا شهداء على الناس، ويكون الرسول عليكم شهيدا " فرمودند: شهداء بر مردم جز ائمه و رسولان افراد ديگرى نمى شوند و هرگز از امت كسى نمى تواند در قيامت شاهد باشد چون كه در ميان آنان افرادى هستند كه به دسته سبزى نمى توانند شهادت دهند.... (1) 19. صبر چيست؟
در تفسير قول پروردگار عالم جائى كه مى فرمايد: " وجزاهم بما صبروا جنة وحريرا " (2) فرمودند: مقصود تحمل فقر ومسئلت ومصائب دنيا مى باشد. (3) 20. كور و نابيناى حقيقى:
محمد بن مسلم از امام باقر (عليه السلام) در تفسير آيه شريفهء: " و من كان في هذه أعمى فهو في الأخرة أعمى " روايت نموده اند. (4) كه امام (عليه السلام) فرمودند:
" كسى كه اين همه آيات روشن خدا را از خلقت آسمانها و زمين، اختلاف شب و روز دوران فلك به اطراف خورشيد و ماه و آيات شگفت انگيز ديگر به خدا رهنمون نباشد و به اين حقيقت رهنمون نگردد كه و راى اين مسائل، عامل بزرگى نهفته است، پس او كور و نابينا است ". (5) گرچه مطالب تفسيرى و حقايق قرآنى منقوله از اين امام همام باقر علوم الهى خيلى
پيش از اين مختصرها مى باشد و جا دارد محققين و پژوهشگران، تأليفاتى را به اين امر اختصاص دهند و ما در " طبقات مفسران شيعه " برخى از آنها را آورده ايم ولى اين مختصر را بيش از اين نشايد و فزونتر از اين را، نگنجد.
بخش سوم ` امام باقر (عليه السلام) و زمامداران خودسر
بخش سوم / امام باقر (ع) و زمامداران خودسر...
امام باقر (عليه السلام) در زندگى محدود ولى پر بركت خود با چند تن از خلفاى اموى معاصر بود كه هر كدام از آنان در امر حكومت سبك و سليقهء خاصى داشتند وطبعا برخوردهايى هم صورت مى گرفت ما هم اكنون در زمان حكومت هر كدام از آنان اندك مكثى مى نماييم و چهره‌هاى منفى يا مثبت آنان را معرفى و ترسيم مىكنيم:
1. وليد بن عبد الملك وليد بن عبد الملك نخستين خليفهء معاصر امام پنجم بود، برخى از مورخان از وليد تمجيد نموده او را بر پدرش عبد الملك، و جدش مروان، و بسيارى ديگر از خلفاى اموى ترجيح داده اند. چون غير از عمر بن عبد العزيز، هيچ يك از خلفاى بنى اميه در دوران زمامدارى خود، به اندازهء او كارهاى عام المنفعه و امور خيريه صورت نداده است، او در دوران زمامدارى خود در تأسيس و توسعه و ترميم مساجد و اماكن مقدس كوشش فراوان به خرج مى داد و استانداران و فرمانداران خود را به اين كارها تشويق مى نمود.
در اثر اين علاقهء بود ابنيه وآثار خيريهء متعددى از او به يادگار مانده است كه از آن جمله مى توان " مسجد جامع دمشق " را نام برد.
و نيز مسجد پيامبر (صلى الله عليه وآله) در مدينه به دستور او توسعه يافت و قسمتى از منازل مجاور، جزو مسجد گرديد. علاوه بر اين، وليد در عمران و آبادى و شكوفائى اقتصاد كشور، كوشش لازم به عمل مى آورد و اهل صنعت و حرفه را مورد تشويق خود قرار مى داد، از اين رو عصر او، عصر توسعهء عمران و آبادى و نوسازى كشور، و رواج صنعت و كسب و تجارت بود.
ايجاد بيمارستانها وليد چند اقدام ابتكارى نيز انجام داد كه از نمونه‌هاى روشن تمدن اسلامى به شمار
مى رود و آن اينكه به موازات بنيانگذارى معابد و مساجد، بيمارستانهاى عمومى و آسايشگاههائى نيز براى نگهدارى معلولين و مجذومين و سالمندان تأسيس نمود و دستور داد افراد ناقص العضو و بى پناه و از كار افتاده زير چتر حمايت حكومت اسلامى قرار گيرند و افراد جذامى كه آميزش آنها با مردم، خطر سرايت اين بيمارى، به ديگر افراد را در برداشت، در اماكن خاصى نگهدارى شوند. او براى بيماران زمين گير، خدمتكار تعيين نمود و براى نابينايان افرادى را استخدام كرد تا عصاكش و خدمتگذار آنان باشند، او دستور مى داد كه كودكان يتيم را ختنه كنند و براى تعليم و تربيت آنان مربيان و معلمانى مى گماشت. (1) گسترش فتوحات دوران خلافت وليد، دورهء فتح و پيروزى بود، در زمان او قلمرو دولت اموى از شرق و غرب، وسعت يافت، او در نتيجهء آرامشى كه در عصر وى در كشور حكمفرما شده بود، توانست دنبالهء فتوحاتى را كه در عصر خلفاى سابق، انجام يافته بود، بگيرد. به همين جهت قلمرو حكومت وى از طرف شرق و غرب، توسعه يافت و هند و كابل و كاشمر و طوس و مناطق مختلف و وسيع ديگر، به كشور پهناور اسلامى پيوست و فتوحات او تا اندلس امتداد يافت. و نيروهاى امپراتورى اندلس، از قواى " موسى بن نصير " فرمانده ء دلير مسلمانان به وسيله " طارق بن عزيز سيوطى "، شكست خورد و اين كشور به دست مسلمانان افتاد. (2) على رغم نقاط روشنى كه در زندگى وليد از نظر عمران و آبادانى به چشم مى خورد، وى داراى نقاط ضعف بسيار و انحرافهاى آشكارى نيز مى باشد كه در بررسى زندگى وى نبايد ناگفته بماند. بنا به گفته مورخان، وليد مردى ستمگر و ظالم و خونريز بود. (3)
" جلال الدين سيوطى " مى گويد: " پدر و مادر وليد، در كودكى او را با هوسرانى و بى قيدى پرورش دادند، از اين رو، وى فاقد ادب و شايستگى انسانى بود ". (1) او تا آخر عمر نمى توانست قواعد دستور زبان عربى را صحيح به كار برد و هنگام گفتگو، از لحاظ اصول تكلم مرتكب اشتباهات فاحشى مى گشت.
او روزى در مجلس پدرش و در حضور عده اى، هنگام گفتگو با يك نفر عرب، جملهء بسيار ساده اى را غلط ادا كرد! پدرش او را مورد مؤاخذه قرار داد و گفت: " هر كس زبان مردم عرب را به خوبى نداند، نمى تواند بر آنان حكومت كند ". وليد به دنبال اين جريان، همراه عده اى از دانشمندان علم نحو، وارد اطاقى شد و در را به روى خود بست و مدت شش ماه تمام مشغول فرا گرفتن اين علم شد، ولى پس از اين مدت نيز، نادان تر از روز نخست بيرون آمد! (2) و شايد يكى از عوامل اينكه وى به گسترش علوم و فنون توجه نشان مى داد، محروميت خود او از دانش بود و مى خواست از اين رهگذر، نقطهء ضعف و عقدهء حقارت خود را جبران نمايد.
فرمانروايان ستمگر وليد همواره عناصر فاسد و جنايتكار را به عنوان امير و فرماندار و حاكم بر سرنوشت مسلمانان مسلط مى نمود و اين عده عرصه را بر مردم تنگ مى ساختند. يكى از فرمانداران او " حجاج بن يوسف ثقفى " فرد خون آشام وسفاك معروف بود كه از زمان عبد الملك مروان، يكى از مهره‌هاى اساسى دستگاه حكومت أموى به شمار مى رفت و پستهاى حساسى را اشغال مى نمود.
حجاج در زمان حكومت وليد، به استاندارى منطقهء عراق منصوب گرديد، وى كه ذاتا تشنهء خون انسان بود، به پاس خوش خدمتى هائى كه به حكومت أموى مى كرد، دستش تا مرفق، به خون مردم بى گناه رنگين بود و به پشت گرمى حكومت مركزى، كشتارها و
شكنجه‌هاى وحشتناكى را به راه مى انداخت.
" مسعودى " مورخ معروف، مى نويسد: " حجاج بيست سال فرمانروائى كرد و تعداد كسانى كه در اين مدت با شمشير دژخيمان وى، يا زير شكنجهء او، جان سپردند، صد و بيست هزار نفر بود و اين عده غير از كسانى بودند كه ضمن جنگها و در جبههء جنگ، به دست نيروهاى حجاج كشته مى شدند.
هنگام مرگ حجاج در زندان معروف وى (كه از شنيدن نام آن لرزه به اندام هر فردى مى افتاد)، پنجاه هزار مرد، و سى هزار زن، زندانى بودند كه شصت هزار نفر آنان عريان و بى لباس بودند! حجاج زنان و مردان را يك جا زندانى مى كرد. زندانهاى وى، بدون سقف بود، از اين رو زندانيان بدبخت، از گرماى تابستان، و سرماى زمستان در امان نبودند. (1) جنايات حجاج، مختص عراق نبود، بلكه پيش از آن، نيز هنگامى كه استاندار حجاز بود، اهل مدينه را در فشار و شكنجه قرار مى داد و آن دسته از ياران پيامبر (صلى الله عليه وآله) را كه هنوز در قيد حيات بودند، آزار و اذيت مى كرد. او روزى تصميم گرفت خانه‌هاى شهر مدينه را درهم بكوبد و اين شهر بزرگ اسلامى را كه روزى محل نزول وحى و مركز نشر اسلام بود، از بين ببرد، خوشبختانه او موفق به اجراى نقشهء پليد خود نشد. (2) يكى از بزرگترين شخصيتهائى كه به دست حجاج به شهادت رسيد، " سعيد بن جبير " فقيه و مفسر معروف ومحدث نامى و شيعى بود تنها جرم او اين بود كه از ولايت و دوستى على (عليه السلام) برخوردار بود و نمى خواست اى مؤدت را به ثمن نجس متاع دنيوى بفروشد! (3) اغلب زندانيان او را سادات و بازماندگان خاندان پيامبر و رجال بزرگ و با فضيلت علوى تشكيل مى دادند زيرا حجاج عداوت و دشمنى عجيبى با بنى هاشم داشت، و با فرزندان و علاقمندان اميرمؤمنان (عليه السلام) با خشونت هر چه تمام تر، رفتار مى كرد به حدى كه هزاران نفر از آنها قربانى بى گناه، ساديسم مرگبار حجاج شدند. اين موج ظلم و ستم اختصاص به حوزه ء
مأموريت حجاج نداشت، بلكه هر يك از عمال و فرمانروايان وليد، در منطقهء حكومت خود، دست تعدى و تجاوز به سوى مال و جان مردم بيگناه دراز نموده بودند و از هيچ گونه ظلم و بيدادگرى فرو گذارى نمى كردند. در آن زمان، منطقهء شام زير نظر خود وليد بود، در عراق حجاج و در حجاز عثمان بن حباره، در مصر ابن شريك حكمرانى مى كردند و هر يك از اينان در بيدادگرى معروف بودند.
عمر بن عبد العزيز كه تا حدى دوستدار عدل و انصاف و مرد نسبتا پاك سرشتى بود، با اشاره به حكومت اين چند، نفر در اين مناطق، مى گفت: " زمين پر از ظلم و ستم شده است، خدايا مردم را از اين گرفتارى نجات بده! " (1) 2. سليمان بن عبد الملك دوران خلافت سليمان بن عبد الملك كوتاه مدت بود و تقريبا دو سال و اندى ادامه داشت (2). سليمان در آغاز خلافت، از خود نرمش نشان داد و به محض رسيدن به قدرت، درهاى زندانهاى عراق را گشود و هزاران نفر زندانى بيگناه را كه حجاج در بند اسارت و حبس كشيده بود، آزاد ساخت و عمال و مأموران ماليات حجاج را از كاربر كنار كرد و بسيارى از برنامه‌هاى ظالمانهء او را لغو نمود.
آتش انتقام جوئى اگر سليمان به آزاد ساختن زندانيان بيگناه عراق، إكتفا مى كرد، قابل تقدير بود، لكن او روى حسابهاى شخصى و تحت تأثير احساسات انتقام جويانه، دست به ظلم و جنايت آلود، او افراد قبايل " مضر " را زير فشار قرار داد و از گروه ديگر حمايت و پشتيبانى كرد و عده اى از سرداران سپاه و رجال بزرگ را به قتل رسانيد.
و " موسى بن نصير " و " طارق بن زياد " دو قهرمان دلير وفاتح اندلس را مورد
بى مهرى قرار داد و از خود طرد نمود. (1) مؤلف " تاريخ سياسى اسلام " مى نويسد: " سليمان دربارهء واليان خود، نظريات خصوصى إعمال مى كرد، بعضى را مورد عنايت قرار مى داد و براى از ميان بردن بعضى ديگر، نقشه مى كشيد.
از جمله كسانى كه سليمان با آنان دشمنى داشت " محمد بن قاسم " والى " هند " و " قتيبة بن مسلم " والى ماوراء النهر و " موسى بن نصير " والى اندلس بود... " (2) و اين دشمنيها، همه از انگيزه‌هاى شخصى او سرچشمه مى گرفت.
فساد دربار خلافت سليمان بن عبد الملك مردى فوق العاده حريص، پرخور، شكمباره، خوش گذران و تجمل پرست بود او به اندازهء چند نفر عادى غذا مى خورد! سفره‌هاى وى هميشه رنگين و اشرافى بود. او لباسهاى اشرافى و گران قيمت و گلدوزى شده مى پوشيد و در اين باره به قدرى افراط مى كرد كه اجازه نمى داد خدمتگزاران و حتى مأموران آبدارخانه با لباس عادى نزد او بروند بلكه مجبور مى شدند هنگام شرفيابى، لباس گلدوزى شده و رنگين بپوشند! تجمل پرستى كم كم از دربار خلافت به ساير شهرها نيز سرايت كرد و اين گونه لباسها در يمن و كوفه و اسكندريه نيز در ميان مردم معمول گرديد. (3) 3. عمر بن عبد العزيز با آنكه طبق وصيت " عبد الملك بن مروان " (پدر سليمان) ولى عهد سليمان، برادرش " يزيد بن عبد الملك " بود، اما هنگامى كه سليمان بيمار شد و دانست مرگ او فرا رسيده است بنا به مصالحى، عمر بن عبد العزيز را براى جانشينى خود تعيين نمود.
پس از مرگ سليمان، مردم از اين انتخاب استقبال نموده با رضايت كامل با عمر بن
عبد العزيز بيعت كردند. (1) عمر بن عبد العزيز كه وارث وضع پريشان توده ها، و شاهد امواج خشم و تنفر شديد مردم از دستگاه خلافت بود، از آغاز كار، به زخمهاى مردم محروم و ستم كشيده، مرحم نهاد وطى بخشنامه اى به استانداران و نمايندگان حكومت مركزى در ايالات مختلف چنين نوشت: " مردم دچار فشار و سختى، و دستخوش ظلم و ستم گشته اند وآئين الهى در ميان آنان وارونه اجرا شده است، زمامداران و فرمانروايان ستمگر گذشته، با مقررات و بدعتهاى بدى كه اجرا نموده اند، جان مردم را به لب رسانده اند كمتر در صدد اجراى حق و رفتار ملايم و عمل نيك بوده اند. اينك بايد گذشته ها جبران گردد و اين گونه اعمال به كلى موقوف شود.
از اين پس هر كس عازم حج باشد، بايد مقررى او را زودتر بپردازيد تا رهسپار سفر شود، هيچ يك از شما حق نداريد پيش از مشاوره با من، كسى را كيفر كنيد، دست كسى را ببريد يا احدى را به دار بياويزيد ". (2) مبارزه با فساد و تبعيض علاوه بر اين، عمر بن عبد العزيز پس از استقرار حكومت خود، اسبها و مركبهاى مخصوص دربار خلافت را به مزايدهء علنى گذاشت و پول آنها را به صندوق بيت المال برگردانيد و به همسر خود " فاطمه " دختر عبد الملك دستور داد تمام جواهرات و اموال و هداياى گرانبهائى را كه پدر و برادرش از بيت المال به وى بخشيده اند به بيت المال برگرداند و اگر دل از آنها برنمىكند، خانه ى او را ترك گويد. فاطمه اطاعت نمود تمام جواهرات و زيور آلاتى را كه متعلق به بيت المال بود، تحويل بيت المال داد. (3) عمر بن عبد العزيز نه تنها همسر خود را با قانون عدل و داد آشنا كرد و حق مردم را از
او گرفت، بلكه تمام اموال و دارائى و مستغلات و لباسهاى گرانبهاى سليمان بن عبد الملك را فروخت و پول آن را كه بالغ بر بيست و چهار هزار دينار بود، به بيت المال برگردانيد. (1) عمر بن عبد العزيز كه اصلاحات و مبارزات با فساد را، بدين گونه از خانهء خود و دستگاه خليفهء قبلى، شروع كرده بود، شعاع مبارزه را وسعت داد وبنى اميه و عموزادگان خود را به پاى حساب كشيد و به آنان اخطار نمود تمام اموال عمومى را كه تصاحب كرده اند، به بيت المال پس بدهند.
او با قاطعيت تمام، كليه اموالى را كه بنى اميه به زور از مردم گرفته بودند، از آنان، بازستاند و به صاحبان آنها تحويل داد و دست امويان را از مال و جان مردم كوتاه كرد. (2) اين موضوع بر بنى اميه گران آمد و بر ضد عمر بن عبد العزيز تحريكاتى نمودند و عده اى را به نمايندگى از طرف خود نزد وى فرستادند، اين عده خليفه را تهديد نمودند:
" آيا نمى ترسى كه بنى اميه بر ضد تو شوريده حكومت تو را واژگون سازند؟ عمر گفت: من غير از حساب روز قيامت، از هيچ چيز ديگرى نمى ترسم، آيا مرا از كودتاى خود مى ترسانيد؟؟ " (3) ممنوعيت سب على (عليه السلام) چنان كه گفته شد، عمر بن عبد العزيز تا حدودى مردى دادگستر و عدالت پرور بود و با ظلم و انحراف به شدت مبارزه مى كرد و در دوران زمامداريش، خدمات ارزنده اى نيز انجام داد. ولى درخشان ترين و مهمترين اقدام او از ميان بردن بدعت سب اميرمؤمنان (عليه السلام) بود.
او با اقدام خود يك بدعت ننگين ريشه دار 69 ساله را از ميان برداشت وخدمت بزرگى نسبت به اميرمؤمنان (عليه السلام) و پيروان و دوستداران او انجام داد.
پيدا است كه مبارزه با چنين بدعت ريشه دارى، كار آسانى نبود ولى از آنجا كه عمر بن
عبد العزيز از حقيقت جريان به خوبى آگاه بود، با شهامت كامل، تصميم گرفت اين بدعت را از ميان بردارد. وطى بخشنامه اى دستور داد در خطبه‌هاى نماز جمعه به جاى لعن آن حضرت، آيه:
" إن الله يأمر بالعدل والأحسان وايتاء ذى القربى، وينهى عن الفحشاء والمنكر والبغى، يعظكم لعلكم تذكرون " (1) تلاوت شود. اين اقدام با استقبال گرم مردم، روبرو شد و شعرا و گويندگان، اين عمل را مورد ستايش و تمجيد قرار دادند. (2) بازگردانى فدك اقدام بزرگ ديگرى كه عمر بن عبد العزيز در جهت إحياى حقوق خاندان پيامبر (صلى الله عليه وآله) به عمل آورد، سپردن فدك به فرزندان حضرت فاطمه (عليها السلام) دختر گرامى پيامبر اسلام (صلى الله عليه وآله) بود.
" فدك " در تاريخ اسلام داستان تلخ و پرماجرا و غمبارى دارد كه فعلا جاى بحث تفصيلى آن نيست، اما به طور اجمال، سير تاريخى آن از اين قرار است كه پيامبر خدا فدك را از آنرو كه جزو انفال بود و انفال از آن خدا و رسولش بود [چون بدون لشكركشى به دست آمده بود] پيامبر خدا (صلى الله عليه وآله) آن را به دخترش فاطمه (س) بخشيد و پس از رحلت رسول خدا (صلى الله عليه وآله) ابوبكر آن را به اين بهانهء واهى كه پيامبران درهم و دينارى از خود به ارث نمى گذارند از دست فاطمه (س) خلع نمود و جزء اموال عمومى اعلام نمود در صورتى كه صريح قرآن، توارث پيامبران را بيان مى دارد و مى فرمايد: " سليمان از داود ارث برد و عمومات آيات ديگر ارث. پس از خليفه نخست، اين مزرعه دست به دست مى گشت تا آنكه معاويه آن را به دامادش مروان بخشيد مروان نيز به پسرش عبد العزيز اهداء كرد پس از مرگ عبد العزيز فدك به فرزندش عمر بن عبد العزيز منتقل گرديد، عمر بن عبد العزيز، آن را مجددا به فرزندان حضرت فاطمه (عليه السلام) تحويل داد و گفت: فدك مال آنان است وبنى
اميه حقى در آن ندارند. ولى متأسفانه پس از مرگ او، كه يزيد بن عبد الملك به خلافت رسيد، مجددا فدك را از بنى هاشم پس گرفت وتيول بنى اميه قرار داد! (1) گويا با توجه به روش نسبتا عادلانهء عمر بن عبد العزيز و خدمات او به خاندان پيامبر (صلى الله عليه وآله) بود كه امام باقر (عليه السلام) مى فرمود: " عمر بن عبد العزيز نجيب دودمان بنى اميه است... ". (2) 4. يزيد بن عبد الملك پس از مرگ عمر بن عبد العزيز، برادرش يزيد بن عبد الملك روى كار آمد، يزيد مردى عياش و خوشگذران و لاابالى بود و به هيچ وجه به اصول اخلاقى و دينى پايبند نبود. از اين رو ايام خلافت او يكى از سياه ترين و تاريك ترين ادوار حكومت بنى اميه به شمار مى رود و در زمان حكومت وى، هيچ گونه فتح و پيروزى و هيچ حادثه درخشانى در جامعهء اسلامى اتفاق نيفتاد.
او كه در زمان خلافت عمر بن عبد العزيز، وليعهد بود، چهرهء حقيقى و ماهيت خود را در وراى ظاهر فريبنده و قيافهء مقبولى پوشانده بود و از اين رهگذر افكار عمومى را به سوى خود جلب نموده بود به همين جهت خلافت او نخست با استقبال مردم روبرو شد خاصه آنكه وى در نخستين روزهاى زمامدارى، اعلام كرد كه برنامهء خليفهء پيشين را ادامه خواهد داد. اين وعده براى مردمى كه طعم شيرين اجراى حق و عدالت را (ولو به صورت نسبى و در مدتى كوتاه) چشيده بودند، نويد اميدبخشى بود. ولى طولى نكشيد كه اين انتظار مبدل به يأس و نوميدى گرديد زيرا پس از آنكه چند صباحى از زمامدارى وى گذشت، برنامه عوض شد و وعده ها همه پوچ از آب در آمد!
يزيد براى آنكه سرپوشى بر اعمال نارواى خود بگذارد، و براى آنكه خود را از هر گونه گناه و انحرافى تبرئه كند، با تمهيداتى چهل نفر از رجال و پيرمردان را وادار نمود به مصونيت او از گناه و عصيان شهادت بدهند. اين عده شهادت دادند كه هيچگونه حساب و
عذابى متوجه خلفا نيست! (1) البته شهادت اين عده به همين سادگى نبود، بلكه گوشه اى از سياستهاى مزورانه بنى اميه به منظور تثبيت حكومت خود به شمار مى رفت زيرا بنى اميه براى تأمين مقاصد سياسى خود، يك جمعيت فكرى بوجود آورده بودند كه فعاليت فكرى آنها وسيله اى براى تحكيم پايه‌هاى حكومت اموى به نام دين بود.
اين گونه جمعيت ها كه به استخدام حكومت اموى در آمده بودند، با يك سلسله تفسيرها و توجيهات دينى، اعمال ضد اسلامى زمامداران اموى را توجيه مى كردند.
يزيد بن عبد الملك يكى ديگر از خلفاى اموى معاصر امام بود او با اتكاء به عوامل تخدير فكرى، و به پشت گرمى زور شمشير و سر نيزه، بر سرنوشت مسلمانان مسلط شد و بنام خلافت اسلامى و جانشينى پيامبر (صلى الله عليه وآله) مقدرات مسلمانان را در دست گرفت، در صورتى كه آنچه در دربار خلافت، مطرح نبود، دلسوزى به حال مسلمانان، و كوشش در جهت رفاه حال مردم بود، يزيد نه تنها قدمى به سود توده‌هاى مردم بر نمى داشت، بلكه هر گونه صداى اعتراض را در حلقوم خفه مى كرد.
" ابن قتيبه دينورى " مى نويسد:
" يزيد بن عبد الملك در پرتو اخلاق ظاهرى خود پيش از حكومت، در ميان قريش محبوبيت داشت و اگر پس از رسيدن به خلافت هم، طبق روش عمر بن عبد العزيز رفتار مى كرد، مردم از او شكايت نمى كردند ولى وى بر خلاف انتظار همه، پس از رسيدن به قدرت، به كلى تغيير روش داد و عينا رفتار نامطلوب برادرش " وليد " را در پيش گرفت، رفتار او موج نفرت مسلمانان را بر ضد او برانگيخت به حدى كه مردم تصميم گرفتند او را از خلافت بر كنار سازند. او به اندازه اى به حقوق و خواسته‌هاى مردم، بى اعتنا بود كه حتى گروهى از قريش وعده اى از بنى اميه نيز به اعمال او اعتراض مى كردند.
يزيد به جاى آنكه به انتقادهاى مردم گوش فرا داده و در روش خود، تجديد نظر نمايد، بر خشونت و سختگيرى خود مى افزود وعده اى از اشراف قريش و بزرگان بنى اميه
را به اخلال در نظم عمومى و شورش و كودتا متهم مى نمود و به عموى خود " محمد بن مروان " دستور داد آنها را بازداشت نموده به زندان افكند، اين عده قريب دو سال در زندان ماندند، آنگاه محمد آنها را به وسيلهء زهر مسموم ساخت و همه را به قتل رسانيد.
يزيد غير از اين عده، تعداد سى نفر از رجال قريش را دستگير نمود و پس از آنكه مبالغ زيادى جريمه از آنان گرفت اموال و دارائى و مستغلاتشان را مصادره نمود، آنان را مورد آزار و شكنجه‌ى سخت قرار داد از هستى ساقط نمود به حدى كه در گوشه و كنار شام و ساير نقاط، پراكنده شده با فقر و تنگدستى به سر مى بردند. يزيد به اين هم اكتفا نكرد بلكه دستور داد تمام كسانى را كه با آنان تماس داشتند به اتهام همكارى با انقلابيون و مخالفان حكومت، به دار كشيدند! (1) ساز و آواز و قمار خلفاى پيشين بنى اميه در اوقات فراغت خويش به اخبار جنگها و داستانهاى شجاعان قديم عرب، و قصائد شعراى معاصر خود گوش مى دادند ولى در زمان خلفاى بعدى و از آن جمله يزيد بن عبد الملك ساز و آواز جاى قصائد و اشعار را گرفت و در بزم‌هاى شبانهء دربار خلافت، به جاى قصائد حماسى شعرا و داستانهاى جنگى، ساز و آواز رايج گرديد.
گاهى امويان در اين راه بسيار افراط مى كردند و مبالغ گزافى براى خوانندگان و خنياگران كه خليفه از شهرهاى دوردست جلب مى كرد، خرج مى كردند. آمد و رفت اين گونه افراد به دمشق پايتخت خلفاى اموى در اخلاق و زندگانى اجتماعى مردم تأثير مى بخشيد و عياشى وبوالهوسى در اركان دولت نفوذ مى يافت و بازى شطرنج و ورق بازى در ميان عرب ها رواج مى يافت. (2) " مسعودى " داستانى نقل مى كند كه نشان مى دهد امويان تا چه اندازه به آوازه خوانها
علاقه داشتند. وى مى نويسد:
" يزيد بن عبد الملك به والى مكه نوشت كه پسر ابولهب را كه از آوازخوانهاى معروف مكه بود، روانهء دمشق كند، هزار دينار جهت خرج راهى به او بدهد و هر نوع اسبى از اسبهاى تندرو را بخواهد جهت سوارى در اختيارش بگذارد.
وقتى اين شخص نزد يزيد آمد و آوازى خواند، يزيد فوق العاده خوشحال شد و گفت دوباره بخوان، او دوباره خواند يزيد به وجد و طرب آمد، گفت: اين آواز را از چه كسى آموخته اى؟
از پدرم، و او نيز از پدرش.
اگر از پدرت ابولهب جز اين، چيز ديگرى به ارث نمى بردى، باز كافى بود، زيرا پدرت ارث خوب و فراوانى براى تو گذاشته است!
امير! چه مى فرماييد؟ ابولهب كافر بود و پيامبر اسلام (صلى الله عليه وآله) را اذيت مى كرد، حال شما او را تعريف مى كنيد؟
مى دانم چه مى گويى؟ ولى از كار او خوشم آمد كه چنين آوازه خوانى را به تو ياد داده است!!
آنگاه جايزهء فراوانى به پسر ابولهب داد و او را روانهء مكه نمود!! (1) كانون فساد يزيد در انديشه ى رفاه و آسايش مردم و تأمين عدالت اجتماعى نبود، وى در عياشى و معاشقه با زنان شهرهء شهر بود، در بين حرم سراى او دو كنيز بنامهاى " سلامه " و " حبابه " وجود داشت كه محبوب ترين زنان حرم سرا محسوب مى شدند، يزيد در عشق آنان، سر از پا نمى شناخت و نوعا اوقات خود را با آنان سپرى مى كرد و از مسائل جارى كشور به كلى بى خبر بود او در عشق اين دو كنيز چنان عقل و شعور خود را از دست داده بود كه تا مرز ديوانگى رسيده بود، روزى " حبابه " شعر عاشقانه اى را با آواز دلنشين خود خواند، يزيد از
شنيدن آن، چنان به هيجان آمد كه خواست به پرواز درآيد!
كنيز گفت: امير! پرواز نكن ما هنوز به وجود تو احتياج داريم!
به خدا بايد پرواز كنم! پس امت را به كى مىسپارى؟
امت را به تو مى سپارم! و آنگاه خم شد و بوسه بر دستهاى حبابه زد! (1) يزيد به قدرى در عشق بازى وشرب و طرب افراط مى كرد كه سرانجام جان خود را هم در اين راه گذاشت زيرا روزى حبابه بيمار شد، يزيد در كنار بستر او نشست و چندين روز بيرون نيامد، سرانجام حبابه با آن بيمارى از دنيا رفت خليفه از فرط غم واندوه، چند شبانه و روز بر سر مردهء او نشست و او را دفن نكرد به حدى كه جسد او گنديده شد!، در اين هنگام بر اثر اعتراض جمعى از اطرافيان، ناگزير دست از جنازهء او كشيد و دستور داد آن را به خاك بسپارند.
يزيد از مرگ حبابه فوق العاده منقلب شد و از آن پس اوقات خود را با نديمهء او سپرى مى كرد و بوى حبابه را از او استشمام مى نمود! ولى اين كار هم سودى به حال او نبخشيد سرانجام در اندوه مرگ حبابه قالب تهى كرد و مسلمانان را راحت نمود. (2) جاى گفتن نيست كه زمامدارى كه اين همه در كام شهوترانى فرو رفته باشد و همه آرمانها و مقاصد او در زن و عشق و عياشى خلاصه شود، ارمغانى جز بدبختى و بيچارگى براى ملت خود نخواهد آورد به همين جهت چنان كه اشاره شد دوران زمامدارى يزيد پسر عبد الملك، دوران فوق العاده سياه و سختى بود و جان مردم از شدت فشار و مشكلات مختلف و فساد حكومت، به لب رسيده بود و مردم هر لحظه مرگ و نابودى او را آرزو مى كردند ولى با مرگ وى اوضاع چندان فرق نكرد زيرا پس از مرگ وى، برادرش هشام بر مسند حكومت تكيه زد كه در ستمگرى كمتر از او نبود.
5. هشام بن عبد الملك هشام مردى بخيل و خشن و ستمگر و سنگدل بود. (1) او در جمع آورى ثروت وعمران و آبادى مى كوشيد، در زمان او بعضى از صنايع دستى رونق يافت. لكن از آنجا كه شخصى بى عاطفه و سختگير بود، در دوران حكومت او، زندگى بر مردم سخت شد و احساسات و عواطف انسانى، در جامعه رو به زوال رفت و رسم نيكوكارى و تعاون برچيده شد به حدى كه هيچكس نسبت به ديگرى دلسوزى و مساعدت نداشت. (2) در اينكه هشام بهتر از خليفهء قبلى (يزيد) بود، شكى نيست زيرا در زمان هشام دربار خلافت از عناصر ناپاك تصفيه شد و وقار وسنگينى جايگزين سبكسرى وبوالهوسى گرديد و جامعه از وجود افراد طفيلى كه سربار جامعه بودند، پيراسته گرديد.
ولى سختگيرى بيش از اندازهء هشام، به سر حد خشونت رسيد و صرفه جوئى‌هاى وى به صورت بخل و إمساك درآمد و بعضى از كمبودهاى اخلاقى و انسانى وى، اوضاع را بدتر كرد زيرا او فردى كوتاه فكر و مستبد و شكاك و بدبين بود، از اين رو به هيچ كس اعتماد نمى كرد بلكه براى خنثى كردن توطئه هائى كه بر ضد او چيده مى شد، به عمليات مكارانه و جاسوسى متوسل مى شد و از آنجا كه آدم زودباورى بود، با يك بدگوئى و سوء ظن، بهترين رجال كشور را از بين مى برد. اين بدبينى افراطى باعث شده بود كه عزل و نصب متوالى وبيش از حد فرمانروايان و حاكمان شهرستانها، تزلزل و بىثباتى را در ادارهء كشور بار آورد و هيچ دل گرم شغل و منصب خويش نگردد. (3) سختگيرى به خاندان رسالت (صلى الله عليه وآله) مهمترين انگيزهء سختگيرى خلفا نسبت به پيشوايان بزرگ و رجال خاندان پيامبر (صلى الله عليه وآله)، محبوبيت فوق العادهء آنها در افكار عمومى و نفوذ معنوى آنان در قشرهاى مختلف جامعه بود. خلفاى اموى به خوبى مى فهميدند كه حكومت آنان حكومت زور و
سلطه و إجبار است و اگر مردم از آنان إطاعت مىكنند، بواسطهء ترس و بيم از شكنجه و اعدام و تبعيد است. آنها مى فهميدند كه مردم بر حسب ظاهر تسليم حكومت آنان هستند ولى دلهاى آنان با خاندان پيامبر است و اگر فرصتى به دست آورند، جز حكومت عادلانهء خاندان نبوت زير بار هيچ نوع حكومت أموى نخواهند رفت به همين جهت پيشوايان بزرگ شيعه هميشه خطر بزرگى براى حكومتهاى ظالم و ستمگر به شمار مى رفتند و حتى در زمانى كه ائمه (عليه السلام) خانه نشين بودند و هيج قدرت ظاهرى در اختيار نداشتند، باز تحت نظر بودند و رعب عجيبى در دلهاى حكام اموى افكنده بودند.
سياست هشام دربارهء علويان نيز از اين سياست محلى مستثنى نبود. او بيش از هر يك از خلفاى معاصر، به امام باقر (عليه السلام) و نسبت به ديگر علويان سختگيرى مى نمود و براى آزار و اذيت آنان از كوچكترين فرصت غفلت نمى نمود. شهيد نمودن زيد بن على بن الحسين (عليه السلام)، نيز جزئى از همين برنامهء كلى بود.
انقلاب زيد بن على بن الحسين (عليه السلام) زيد بن على (عليه السلام) برادر امام باقر (عليه السلام) يكى از بزرگان و رجال با فضيلت و عالىقدر خاندان نبوت، و مردى دانشمند، زاهد، پرهيزكار، و شجاع و دلير بود. (1) او صاحب كمالات علمى و داراى آثار قرآنى بود و گويند: او صداى دلنشينى داشت و مردم را با آواى ملكوتى قرآن، به سوى اهداف انقلابى خود مجذوب مى كرد.
اين عالم علوى از مشاهدهء صحنه‌هاى ظلم و ستم و تاخت و تازهاى حكومت اموى، فوق العاده ناراحت بود و عقيده داشت كه بايد با قيام مسلحانه، حكومت فاسد اموى را واژگون ساخت.
هشام كه از روحيه انقلابى زيد آگاه بود، در صدد بود او را با دسيسه اى از ميان برداشته و خود را از خطر او نجات بخشد.
هشام نقشهء خائنانه اى كشيد تا از اين رهگذر مقاصد شوم خود را اجرا كند. به دنبال
اين نقشه، زيد را از مدينه به دمشق احضار نمود. هنگامى كه " زيد " وارد دمشق شد و براى گفتگو با هشام به قصر خلافت رفت، هشام ابتداء او را با سردى پذيرفت و براى اينكه به خيال خود موقعيت او را در افكار عمومى پائين بياورد، او را تحقير نمود و جاى نشستن نشان نداد، آنگاه گفت:
" يوسف بن عمرو ثقفى (استاندار عراق) به من گزارش داده است كه " خالد بن عبد الله قسرى " ششصد هزار درهم، پول به تو داده است، اينك بايد آن پول را تحويل بدهى.
خالد چيزى نزد من ندارد.
پس بايد پيش يوسف بن عمرو در عراق به روى تا او تو را با خالد روبرو كند.
مرا نزد فرد پستى از قبيلهء ثقيف نفرست كه به من اهانت كند.
چاره اى نيست، بايد به روى آنگاه گفت:
شنيده ام خود را شايستهء خلافت مى دانى و فكر خلافت را در سر مىپرورانى، در حالى كه كنيز زاده اى بيش نيستى و به كنيز زاده نمى رسد كه بر مسند خلافت تكيه بزند.
آيا خيال مى كنى موقعيت مادرم از ارزش من مىكاهد؟ مگر فراموش كرده اى كه " اسحاق " از زن آزاد به دنيا آمده بود، ولى مادر " اسمعيل " كنيزى بيش نبود با اين حال خداوند پيامبران بعدى را از نسل اسمعيل قرار داد و پيامبر اسلام (صلى الله عليه وآله) نيز از نسل او است.
آنگاه به هشام نصيحت نمود و او را به تقوى و پرهيزكارى فرا خواند. هشام گفت:
آيا فردى مثل تو مرا به تقوا و پرهيزكارى دعوت مى كند؟
آرى، امر به معروف و نهى از منكر دو دستور بزرگ اسلام است و انجام آن، بر همه لازم است، هيچ كس نبايد به واسطهء كوچكى رتبه و بلندى مقام از اين وظيفه خوددارى كند و هيچكس نيز حق ندارد به بهانهء بزرگى مقام، از شنيدن آن امتناع ورزد.
هشام پس از گفتگوهاى تند، زيد را روانه ى عراق نمود وطى نامه اى به " يوسف بن عمرو " نوشت: وقتى زيد پيش تو آمد او را با خالد رو به رو كن و اجازه نده وى حتى يك ساعت در كوفه بماند زيرا او مردى شيرين زبان، خوش بيان، و سخنوراست و اگر در آنجا
بماند، اهل كوفه به سرعت به او مىگروند ".
زيد همين كه وارد كوفه شد، نزد يوسف رفت، و گفت:
چرا مرا تا اينجا آورده اى؟
خالد مدعى است كه نزد تو ششصد هزار درهم دارد.
خالد را احضار كن تا اگر ادعائى دارد شخصا عنوان كند.
يوسف دستور داد خالد را از زندان بياورند، خالد را در حالى كه زنجير و آهن سنگين، به دست و پايش بسته بودند، آوردند، آنگاه يوسف رو به وى نموده گفت:
اين زيد بن على است، اينك هر چه نزد او دارى بگو. خالد گفت:
به خدا قسم من نزد او چيزى ندارم و مقصود شما از آوردن وى، جز آزار و اذيت او چيز ديگرى نيست!
در اين هنگام يوسف، رو به زيد نموده گفت:
أمير المؤمنين هشام به من دستور داده است همين امروز تو را از كوفه بيرون كنم.
سه روز مهلت بده تا استراحت كنم و آنگاه از كوفه بيرون بروم.
ممكن نيست حتما بايد امروز حركت كنى.
پس مهلت بدهيد امروز را توقف نمايم. يك ساعت هم مهلت ممكن نيست. (1) به دنبال اين جريان، زيد همراه عده اى از مأموران يوسف، كوفه را به سوى مدينه ترك گفت و چون مقدارى از كوفه فاصله گرفت، مأموران برگشتند، وزيد را تنها گذاشتند.
ورود زيد به عراق جنب و جوشى به وجود آورد چون جريان او با هشام همه جا پيچيده بود، اهل كوفه كه از نزديك مراقب اوضاع بودند، به محض آنكه آگاه شدند كه زيد روانهء مدينه شده است، خود را به او رساندند و اظهار پشتيبانى نموده و گفتند: در كوفه اقامت كن و از مردم بيعت بگير، يقين بدان صد هزار نفر با تو بيعت خواهند نمود و در ركاب تو آمادهء جنگ خواهند شد، در حالى كه از بنى اميه فقط تعداد معدودى در كوفه
هستند كه در نخستين حمله تار و مار خواهند شد.
زيد كه سابقهء بى وفائى و پيمان شكنى مردم عراق را از زمان پدر بزرگ و عمويش امام حسن (عليه السلام) و نياى بزرگوارش حسين (عليه السلام) فراموش نكرده بود، چندان به وعده‌هاى آنان دل گرم نبود، ولى در اثر اصرار فوق العادهء آنان از رفتن به مدينه صرف نظر نمود، و در كوفه توقف كرد، مردم گروه گروه با او بيعت مى نمودند به حدى كه فقط از اهل كوفه بيست و پنج هزار نفر آماده ى جنگ شدند.
از طرف ديگر يوسف بن عمرو، تجمع نيروهاى ضد اموى را پيرامون زيد مرتبا به هشام گزارش مى داد، هشام كه از اين امر به وحشت افتاده بود، دستور داد يوسف بى درنگ به سپاه زيد حمله كند و اين حركت را هر چه زودتر سركوب نمايد.
نيروهاى طرفين بسيج شدند و جنگ سختى در گرفت، زيد با كمال دلاورى و شجاعت مى جنگيد و پيروان خود را به ايستادگى و مقاومت دعوت مى كرد. جنگ تا شب طول كشيد، در اين هنگام تيرى از جانب دشمن، به پيشانى زيد اصابت كرد و در پيشانى او فرو رفت.
زيد كه بر اثر اصابت تير، قادر به ادامهء جنگ نبود، و از طرف ديگر عده اى از يارانش را در جنگ از دست داده وعدهء ديگرى تيز متفرق شده بودند، ناگزير دستور عقب نشينى صادر كرد. شب، طبيب جراحى را آوردند تا پيكان تير را از پيشانى زيد بيرون بياورد، ولى پيكان به قدرى در عمق بدن او فرو رفته بود كه بيرون كشيدن آن به آسانى مقدور نبود سرانجام طبيب، پيكان را از پيشانى زيد بيرون كشيد ولى بر اثر جراحت بزرگ تير، زيد به شهادت رسيد.
ياران زيد پس از مشاورهء فراوان، تصميم گرفتند جسد او را در بستر نهرى كه در آن حدود جارى بود، به خاك سپرده و آب را روى آن جارى سازند تا مأموران هشام آن را پيدا نكنند به دنبال اين تصميم، ابتداء آب نهر را از مسير خود منحرف نموده، پس از دفن جسد زيد در بستر نهر، مجددا آب را در مسير خود روان ساختند.
ولى يكى از مزدوران هشام كه ناظر دفن زيد بود جريان را به يوسف بن عمرو گزارش كرد. به دستور يوسف، جسد زيد را بيرون آورده سر او را از تن جدا كردند و براى هشام فرستادند و بدنش را به دار آويختند. پيكر بى جان زيد تا زمان مرگ هشام، بر سر دار بود. (1) از زيد بن على بن الحسين (عليه السلام) چند اثر علمى و تفسيرى باقى مانده است كه مقام شامخ علمى او را مى رساند:
1. تفسير غريب القرآن شامل شرح مفردات وغرايب الفاظ قرآن، اين كتاب أخيرا، با همت استاد جلالى احياء و چاپ و منتشر گرديده است.
2. رساله القلة والكثره محتوى استدلال با آيات دال بر حكمت به حقانيت مكتب قلت و از كثرت به بطلان اكثريت.
3. رساله الصفوة در منزلت اهل بيت (عليه السلام) به عنوان افراد برگزيده و منتخب الهى.
زندگى نكبت بار خلفاى أموى خيلى سياه تر از آنست كه كه صفحات كتاب را با شرح اعمال آنان سياه نمائيم از آن جهت، به همين مقدار بسنده كرديم.
بخش چهارم ` امام باقر (عليه السلام) احياءگر حديث و شاگردان او
بخش چهارم / امام باقر (ع) احياءگر حديث و شاگردان او...
به دنبال دگرگونيهاى عميقى كه پس از رحلت پيامبر (عليه السلام) در جامعهء اسلامى به وقوع پيوست، حادثهء اسف انگيز ديگرى نيز رخ داد كه آثار شوم و زيانبار آن، مدتها بر جهان اسلام سنگينى مى كرد و فرهنگ غنى اسلام را از سير تكاملى خود باز مى داشت و آن عبارت از جلوگيرى از كاوش و تدوين " حديث " و طرح مباحث گوناگون آن، در زمينه‌هاى مختلف بود.
با آنكه حديث و گفتار پيامبر (صلى الله عليه وآله) بعد از قرآن مجيد در درجهء والايى از اهميت قرار گرفته است وحديث پس از كتاب آسمانى بزرگترين منبع غنى فرهنگ اسلامى به شمار مى رود، و اصولا قرآن وحديث، از هم قابل تفكيك نمى باشند، بلكه دو بال پرواز و پيشرفت مسلمانان مى باشند ولى بر اساس موهومات و خيالات تباهگرى در زمان خليفهء دوم، عده‌اى به مخالفت با نقل و تدوين حديث برخاستند و به بهانه‌هاى پوچ و بى اساس، از هر گونه فعاليت و تلاش در زمينهء كتابت حديث، به شدت جلوگيرى نمودند.
خليفهء دوم براى جلوگيرى از نوشتن احاديث پيامبر (صلى الله عليه وآله) طى بخشنامه اى، به تمام مناطق اسلامى نوشت:
" هر كس حديثى از پيامبر (صلى الله عليه وآله) را نوشته است، بايد آن را از بين ببرد ". (1) خليفه تنها به اين بخشنامه إكتفا نكرد، بلكه به تمام ياران پيامبر (صلى الله عليه وآله) و حافظان حديث، اكيدا هشدار داد كه از نقل و كتابت حديث جدا خوددارى كنند!
" قرظة بن كعب " يكى از ياران معروف پيامبر (صلى الله عليه وآله) است مى گويد: هنگامى كه عمر ما را به سوى عراق روانه كرد، خود نيز مسافتى راه، با ما آمد و در پايان مسير گفت: آيا مى دانيد چرا شما را تا اينجا بدرقه كردم؟ گفتيم: لابد خليفه براى احترام ما كه ياران پيامبريم قدم
رنجه كرده اند! گفت: نه. گذشته از احترام شما براى اين جهت شما را بدرقه نموده ام كه مطلبى را به شما توصيه كنم تا به پاس پياده روى و بدرقه‌ام، آن را انجام دهيد. آنگاه افزود: شما به منطقه اى مى رويد كه مردم آنجا، با زمزمهء تلاوت قرآن، فضاى مسجد و محفل خود را پر كرده اند. توصيهء من به شما اين است كه آنها را به حال خود واگذاريد و مردم را با احاديث مشغول نسازيد و با نقل حديث، از خواندن قرآن باز نداريد، قرآن را پيراسته از هر سخن وحديثى، براى مردم بخوانيد و از پيامبر (صلى الله عليه وآله) كمتر حديث به ميان آوريد، من نيز در اين كار با شما همكارى خواهم كرد!
وقتى كه " قرظه " به محل مأموريت خود وارد شد، به او گفتند: براى ما حديث نقل كن، وى جواب داد: خليفه ما را از نقل حديث باز داشته است ". (1) افسانهء محدوديت حديث با توجه به ماهيت دانش دوستى و فضيلت خواهى و عالم پرورى اسلام كه در تمام احكام نورانى قرآن متجلى است، و با توجه به تشويقها و ترغيبهايى كه پيشوايان اسلام در مورد نوشتن و درج احاديث به كار گرفته اند، مسألهء جلوگيرى از ضبط حديث و نگارش آن، هرگز نمى توانست موافق با تعاليم فضيلت خواه اسلام باشد، و به نظر مى رسد كه پاره اى از احاديثى كه برخى از نويسندگان صحاح ششگانه از پيامبر عاليقدر اسلام (صلى الله عليه وآله) نقل كرده اند: " هيچ چيزى جز قرآن از من ضبط نكنيد، و هر كس جز قرآن چيز ديگرى را بنويسد، بايد آن را پاك كند... " از احاديث مجعول و تحريف شده باشد، چون اسلامى كه شعار و طليعهء وحى آن خواندن و نوشتن و سوگند ياد كردن به قلم و تراوشات آن بوده و هست، چگونه مى تواند از نوشتن احاديث نبوى (صلى الله عليه وآله) كه عدل قرآن، و قرين آن، و تفسير كننده و بيانگر آيات است، جلوگيرى كرده باشد؟ اصولا چگونه قابل پذيرش است كه نگارش گفتارها و بيانات رسول خدا (صلى الله عليه وآله) كه مصداق بارز " ما ينطق عن الهوى إن هو إلا وحى يوحى " است، ممنوع باشد؟ مگر آنكه بر فرض قبول اصول روايت، منظور
گفتارهاى موسمى يا بيانات مقطعى يا مربوط به يك حادثه از حوادث خاص روز باشد كه آويزه اى در اختيار جريان سياسى يا گروه مخصوصى قرار دهد كه با احاديث به جنگ قرآن يا به مبارزه با آيات برخاسته باشد. البته چنين گفتار يا بيانى نه تنها از نظر واقع، وجود خارجى ندارد، و بر فرض وجود، بايد اشكال امر را يافت، يا افراد را روشن ساخت، نه آنكه گفتار يا احاديث را از ميان برد، كه در اصول فقه در باب تعادل و تراجيح، حكم آن روشن گرديده است. (هر چيزى كه با قرآن مخالفت و معارضه داشته باشد، پس آن را به ديوار بايد كوبيد) سخنى با برخى از نويسندگان تاريخ علوم عقلى و تمدن اسلامى يكى از نويسندگان ادبيات و تمدن اسلامى در كتاب خود چنين مىنگارد:
" بعد از آنكه اسلام در عربستان شايع گشت و قبايل عرب متحد شدند، چون حكومتى كه ميان آنان پديد آمده و وسيلهء اتحاد قدرت و سيادت ايشان شد، مبتنى بر قرآن بود، طبعا اين كتاب مقدس، مرجع تمام اعمال و نيات آنان قرار مى گرفت. به همين سبب در آغاز امر، اين فكر براى خلفا و زعماى آن قوم پديد آمده بود كه هيچ چيز جز قرآن لايق خواندن واستفاده كردن نيست و اين عقيده على الخصوص در عهد خلفاى راشدين و بنى اميه شيوع و رواج بسيار داشت، چنان كه جز عرب، قومى را لايق سيادت، و غير از احكام اسلامى و قرآن كريم و احاديث، هيچ چيز را شايستهء توجه و مطالعه و آموختن نمى دانستند. اعتقاد عرب مانند عقيدهء همهء مسلمانان، آموختن آن بود كه " ان الاسلام يهدم ما قبله " (اسلام آنچه را پيش از اوست ويران مى سازد) و به همين سبب در اذهان مسلمانان چنين رسوخ كرده بود كه به جز قرآن به چيز ديگرى نظر نكنند، زيرا قرآن، ناسخ همهء كتب، و اسلام، ناسخ همهء اديان است. پيشوايان شرع مبين هم مطالعهء هر كتاب و حتى هم كتاب دينى غير از قرآن را ممنوع ساخته بودند. گويند روزى پيغمبر (صلى الله عليه وآله) در دست عمر ورقه اى از تورات را مشاهده كرد و چنان غضبناك شد كه آثار غضب بر چهرهء او آشكار گرديد و آنگاه گفت: " ألم اتكم بها بيضاء نقية والله لو كان موسى حيا ماوسعه الا اتباعى " (يعنى آيا در برابر تورات صحيفهء نورانى براى شما نياورده ام؟ به خدا قسم اگر
موسى هم زنده بود او را نمى رسيد جز آنكه از من پيروى نمايد).
نويسندهء كتاب به اين روايت و امثال آن، استدلال مى كند بر اينكه پيامبر اسلام (صلى الله عليه وآله) خيلى مايل نبود كه مسلمانان جز به قرآن، به كتابها يا احاديث توجه داشته باشند.
پاسخ ما پاسخ اجمالى ما از اين پندار ناروا وتوهمم غير صحيح و امثال آن اوهام، اين است كه به فرض قبول قطعيت سند، و اعتبار راويان اين روايت، باز اين حديث هرگز دلالتى بر هدف و منظور نويسنده ندارد. چون:
اولا: روايت نخست كه دربارهء ويران ساختن شالوده‌هاى پيشين است، و در روايات ما " الإسلام يجب ما قبله " آمده است، در مورد اعمال و كارهاى گذشتهء غير مسلمانان وارد شده است، وفقهاى ما با استفاده از اين روايت، اصل و قاعده‌اى را بنا نهاده اند كه يك فرد غير مسلمان پس از اسلام آوردن لازم نيست اعمال عبادى و مسؤوليت‌هاى الهى را كه بر مسلمانان واجب است، قضا نمايد و اسلام سابقهء پيشين او را قطع و يا به تعبير آن روايت، ويران مى سازد، نه آنكه اصول اعتقادى يا تعاليم ارزندهء ديگر اديان را قطع كند، چون " إن الدين عند الله الإسلام " و همهء اديان، اصول متحد و مشتركى را تبليغ و ترويج مى كنند.
ثانيا: روايت دوم، نوعى توجه دادن مسلمانان به تمسك بر قرآن متقن و محكم مى باشد كه دست تطاول و تحريف به آن نرسيده و هدف روايت آن است كه با وجود اين قرآن متقن و دست نخورده، و با وجود اين صحيفهء نور و روشنايى، چه انگيزه اى داريد كه به تورات منسوخ و تحريف يافته رو آوريد تا افكارتان مشوب و مضطرب شود و دچار انحراف عقيدتى گرديد، آنچنان كه از قسمت آخر روايت به روشنى استفاده مى شود، آنجا كه مى فرمايد: " آيا من صحيفهء نورانى نياورده ام؟ " يا با وجود اين همه آيات بين ات و حكمتها، وقصص و تواريخ عبرت آميز چه داعى داريد كه از تورات دست خورده راه و روش بياموزيد؟
در هر صورت اين روايت هيچ‌گونى دلالتى بر نهى پيامبر عاليقدر اسلام (صلى الله عليه وآله) ندارد. به علاوه در فهم اسلام و تاريخ تمدن آن ضرورت دارد كه مفاهيم اسلام و حقايق قرآن، و
حديث و سنت مد نظر قرار گيرد، نه روش خلفا يا زمامداران كه نوعا جنبهء انفعالى و مقطعى و تأثر از مسائل روز را دارند، نه سنديت و كاشفيت از متن معارف اسلام. اينك براى درك حقيقت به سراغ گفتار يكى از اساطين علم و ادب مىرويم.
گفتار استاد علامهء طباطبائى (قدس سره) استاد بزرگوار پس از بررسى روايات هر دو طرف، اظهار مى دارند:
" در قرن اول و دوم، هنگامى كه مردم اطراف ابوهريره، سمرة بن جندب، نعمان بن بشير، كعب الأحبار، عكرمه، مروان، عمروعاص و... را گرفته بودند وحديث دريافت مى كردند، شيعه اطراف أمير المؤمنين (عليه السلام) و فرزندان گراميش گرد آمده بودند و به فراگرفتن حديث مشغول بودند وعلى (عليه السلام) بر خلاف نظريهء خلفاى پيش از خود، درس و تدوين حديث را تجويز، بلكه واجب كرد، همانطورى كه پيامبر اكرم (صلى الله عليه وآله) دستور تعلم و تعليم را مى داد و مى فرمود: " تذاكروا الحديث فإنكم إلا تفعلوا يندرس " حديث را مذاكره كنيد، زيرا اگر مذاكره نكنيد حديث از بين مى رود ".
با توجه به مراقبت دائمى و اعتناى اهل بيت عصمت (عليها السلام) است كه در متون اوليه مى خوانيم كه كتاب يا كتابهايى به املاى پيامبر اسلام و نگارش على (عليه السلام) تأليف شده و در نزد اهل بيت (عليها السلام) موجود بوده است، و همواره به آنها استناد و افتخار مى كرده اند، كتابهايى كه به اسامى مختلف به اين ترتيب آمده است:
" كتاب على (عليه السلام)، يا كتاب على (عليه السلام) با املاى رسول الله (صلى الله عليه وآله) " يا " صحيفة الفرائض " كتاب الأدب. حال چه اين كتب، يكى بوده و يا متعدد باشد، به طور قطع منبع علوم و معارف متنوع ى بوده است. در اين باره بزرگان اهل سنت مانند بيهقى، در سنن كبرى (ج 8، ص 26 و 30) و متقى هندى كنز العمال (ج 3، ص 87 و 305) و امام شافعى در مسند (ج 2، ص 97 و 104) و امام احمد در مسند (ج 1، ص 79، 80، 100، 112، 119، 126 و 152) ومسلم در صحيح خود (ج 4، ص 217) در باب " كتاب علم و من تبراء من مواليه " از اين كتاب نقل كرده اند و از نقل آنها معلوم مى شود كه كتاب على (عليه السلام) مشتمل بر احكام زكات، ديات، اخلاق، و پيش‌گوييهاى نيز بوده است و از نقل ابن ابى الحديد (ج 2، ص 211)
استفاده مى شود كه علوم متنوعى در كتاب على (عليه السلام) وجود داشته است ".
گفتار استاد بستانى بستانى در دايرة المعارف خود، كتاب جفر و جامه را به على (عليه السلام) نسبت داده است و گويد:
" ابن طلحه گفته است: " جفر " و " جامعه "، دو كتاب جليلى است كه يكى را امام على (عليه السلام) بالاى منبر كوفه در خطبه ذكر فرمود، و ديگرى كتابى است كه پيامبر اكرم (صلى الله عليه وآله) به صورت پنهانى به على (عليه السلام) و اولاد او دستور داد كه تدوينش كنند ".
علاوه بر كتابهاى على (عليه السلام)، مصحف فاطمه (عليها السلام) داراى امثال و حكم و مواعظ و سخنان عبرت آميز و اخبار بوده است وسيوطى در " تدريب الراوى " نقل كرده است كه امام حسين در نوشتن حديث با منع و جلوگيرى خليفه مخالفت نمود.
در هر صورت روش اهل بيت (عليها السلام) در تأليف معلوم و آشكار است. علاوه بر اهل سنت، بزرگان شيعه مانند سلمان، ابوذر، ابورافع، عبد الله بن رافع، اصبغ بن نباته و ديگران، از امام على (عليه السلام) پيروى كرده و به تأليف مشغول شده اند، و رشتهء كار را به دست آيندگان سپردند و در نتيجه تأليفات و مؤلفين زياد شدند. در عصر امام پنجم و ششم (عليها السلام) كه آن عصر را بايد عصر نهضت علمى ناميد، به قدرى مردم به علم و تأليف توجه نمودند كه اسامى مؤلفين و كتابها، خارج از حد احصاء است و كتابهاى نجاشى، شيخ طوسى، منتهى المقال، و در عصر اخير " الذريعه الى تصانيف الشيعة " مى تواند نمودارى كوچك از آن حركت عظيم علمى و تأليفى باشد.
افسانهء عدم ضبط حديث با توجه به آنچه گذشت، و با عنايت به منطق عقل و دانش، و روح كلى فضيلت خواهى و دانش دوستى اسلام، معلوم مى گردد كه افسانهء نهى از نوشتن حديث، از آن دسته روايات و احاديثى است كه پس از دوران پيامبر اكرم (صلى الله عليه وآله) ساخته شده است، و هرگز نمى تواند ارزش و معيار علمى درستى داشته باشد، چون اسلامى كه در مورد قرض و وام دادن مسلمانى به مسلمان ديگر، مفصل ترين آيه ها را دارد كه آن را بنويسند، و امضا
كنند، آيا اجازه مى دهد كه از نوشتن سخنان و احاديث رسول خدا (صلى الله عليه وآله) كه همگى در اعتبار و ارزش، عدل قرآن و قرين وحى است و مى تواند مشعل فروزان روشنگرى و تفسير ايات در اعصار و قرون بعدى باشد، نهى و جلوگيرى به عمل آيد؟
آيا احاديث پيامبر اكرم (صلى الله عليه وآله) كه همگى آموزش و وحى الهى است به اندازهء چند دينار وام ارزش ندارد كه ضبط و ثبت گردد؟
شايد اين نوع مطالب مربوط به جلوگيرى از ضبط حديث، توطئه اى از سوى توطئه گران سياسى بوده باشد تا اهميت و ارزش كار گرد آورندگان حديث و حاملان علوم رسالت را بى ارزش يا كم اعتبار جلوه دهند.
گرچه شايد واقعا انگيزهء حفظ و صيانت قرآن را نيز داشته باشد، ولى اين جلوگيرى چرا در مورد ادبيات و اشعار و چكامه‌ها و ايام عرب و مغازى نبوده است؟ از سوى ديگر، قرآن به وسيلهء حافظه‌هاى قوى و نيرومند و با نگارش و ضبط كامل آن چنان مضبوط بود كه احدى نمى توانست چيزى بر آن افزوده يا كم نمايد و مسلمانان هميشه در جريان امر بودند.
گويا اين موضوع حقيقت دارد كه خليفهء دوم طى بخشنامه اى از نوشتن احاديث جلوگيرى به عمل آورد. اين بخشنامه آثار زيانبار و لطمه‌هاى بى شمارى را بر فرهنگ غنى وميراث الهى وارد آورد. اين بخشنامه تا مدت ى حكومت داشت تا آنكه آثار سوء آن به رأى العين محسوس و مشاهده گرديد. سرانجام عمر بن عبد العزيز " ابى بكر بن حزم " يكى از علماى بزرگ مدينه نوشت: " انظر ما كان من حديث رسول الله فاكتبه فانى خفت درس العلم وذهاب العلماء " (احاديث پيامبر را مورد توجه قرار دهيد و آنچه را صحيح مى دانيد بنويسيد. من از نابودى علم و دانشمندان آن، بيمناكم) حديثى از رسول خدا (صلى الله عليه وآله) شايد مدافعان ضبط و نگهدارى حديث بيش از هر انگيزه و عامل، از اين سخن پربار رسول خدا (صلى الله عليه وآله) الهام مى گرفتند: " خداوند شاد كند بنده اى را كه سخنان مرا شنيده، به خاطر بسپارد و براى كسى كه آن را نشنيده است، روايت كند ". اين سخن گرانبها بارها
در مواعظ و خطبه‌ها و گفتارهاى آن حضرت آمده، و به گوش كسانى كه گوش شنوايى داشتند رسيده است، كه در رأس آنان على (عليه السلام) و اولاد اطهار او (عليها السلام) قرار داشتند.
سفرهاى پر رنج در راه فراگيرى حديث با توجه به قداست و معنويتى كه علم حديث و بازگويى احكام الهى داشت، شيفتگان و علاقمندان حديث را در راه كسب و فراگيرى آن، متحمل زحمات و تلاشهاى فوق العاده اى مى شدند، تا حديثى را از منبع نخستين آن يا از افرادى كه خود بدون واسطه از منبع نخستين دريافت كرده بودند، بشنوند. گاهى مسافرت سى روزه، با آن همه زحمت و مشقتى كه در برداشت، براى شنيدن يك حديث صورت مى گرفت، و گاهى از يك منطقهء دوردست شد رحال بسته مى شد، تا حديثى از راوى نخست اخذ شود، و گاهى در مورد يك باب از مسائل فقهى اسلام، چندين سال پرسش و پاسخ صورت مى گرفت، تا موضوع كاملا مشخص گردد. در اين باب نمونه‌هاى فراوانى در " درايه " و " رجال " وجود دارد كه ما تنها به ذكر چند نمونه اكتفا مى كنيم:
" زرارة بن أعين " مى گويد: مدت چهل سال مسائل حج را از امام صادق (عليه السلام) مىشنديم و باز زمينهء سؤال باقى بود، و هنوز سخنان ناگفته وجود داشت. در اين باره در كتاب وسائل الشيعة چنين آمده است:
" قلت لأبى عبد الله (عليه السلام) جعلنى الله فداك أسألك عن الحج منذ أربعين عاما فتفتينى فقال: يا زرارة بيت حج الله قبل آدم بألفى عام تريد أن تفنى مسائله في أربعين عاما ".
" زراره " مى گويد: به امام صادق (عليه السلام) عرض كردم: خداوند مرا فداى تو گرداند، از چهل سال پيش تاكنون دربارهء مسائل حج از تو مى پرسم وشما همواره مرا بى جواب نمى گذاريد. فرمود: زراره! تو مى خواهى تمام مسائل كانون مقدسى را كه دو هزار سال پيش از آدم (عليه السلام) مورد توجه و عنايت الهى بوده است، در چهل سال پاسخ گفته شود؟
با توجه به اين گونه عنايت خاص بود كه مردان فاضل و دانشمندى مانند زراره، محمد بن مسلم، ابوبصير وابان بن تغلب (در عهد امام باقر و امام صادق (عليها السلام) زكريا بن آدم، يونس بن عبد الرحمن، حسن بن على بن وشاء (در عهد امام رضا (عليه السلام)) به وجود آمدند كه
آثار و نوشته‌هاى آنان روشنگر راه عاملان احكام الهى، و كتابهاى حديث، مشحون از زحمات و تلاشهاى شبانه روزى آنهاست.
سفرهاى طولانى براى فراگيرى يك حديث در راه دريافت حديث، و احيانا يك حك الهى از راوى نخستين، يا منبع مطمئنى كه دل را سكون و آرامش بخشد، و بين او و خدا حجت تمام باشد و بتوان براى ديگران نيز به عنوان معيار عمل و مقياس شرع، به وديعت گذاشت سفرهاى طولانى و راه پيماييهاى پر زحمت و دور و دراز توأم با مرارت صورت مى گرفت، و مسافرت كننده بسيار خوشحال مى شد كه او توانسته است به يك حديث صحيح يا به يك در پر قيمت از معارف الهى دست يافته است. در اين مورد چند نمونه ذكر مى شود:
1. سفر از قم به كوفه " شيخ الطائفه " (385 - 460 ه‍. ق) از احمد بن محمد بن عيسى، محدث و عالم مشهور قمى كه رايست علماى شهر را در عصر خود داشته است، نقل مى كند كه مى گفت:
" در جستجوى حديث به كوفه رفتم. در آن شهر " حسن بن على وشاء " را ملاقات كردم كه يكى از اصحاب امام رضا (عليه السلام) بود. از او خواستم كه كتاب علاء بن رزين وابان بن عثمان را به من بدهد. وقتى كتابها را به من داد، گفتم از شما مى خواهم كه اجازهء روايت كردن اين دو كتاب ر نيز به من بدهيد. حسن بن وشاء گفت: خدا تو را رحمت كند، چه عجله اى دارى؟ برو از روى آنها بنويس بعد سماع كن (شنيدن حديث). گفتم: از حوادث روزگار ايمن نيستم. گفت: اگر من مى دانستم كه كسى مانند تو طالب حديث خواهد بود احاديث بسيارى را فرا مى گرفتم، زيرا من در اين مسجد (مسجد كوفه) نهصد نفر از مشايخ حديث را درك كردم كه همگى مى گفتند: " حدثنى جعفر بن محمد، حدثنى جعفر بن محمد (صلى الله عليه وآله) " جعفر بن محمد مرا روايت كرد ".
2. سفر از بصره به كوفه " ابو ايوب سليمان منقرى " يكى ديگر از محدثين عاليقدر مى گويد:
" بيش از بيست و چند بار از بصره براى گرفتن يك حديث، به كوفه سفر كردم تا در
مجلس " حفص بن غياث " كه حديث مى گفت حضور پيدا نمايم و احاديث او را يادداشت نم. وقتى به بصره برگشتم، در " نباته " ابن ابى خدويه را ملاقات كردم او گفت: " سليمان! از كجا مى آيى؟ " گفتم: " از كوفه ". گفت: " حديث چه كسى را نوشتى؟ " گفتم: " آرى " گفت:
" حديثى را كه دربارهء گوسفند قربانى، حفص از جعفر بن محمد (عليها السلام) از پدرش از ابوسعيد خدرى روايت كرده اند، نوشتى؟ " گفتم: " نه! " گفت: " چشمت گريان باد! پس در كوفه چه مى كردى؟ " منقرى گويد: " خورجين خود را نزد ابن ابى خدويه گذاشتم، دوباره به كوفه بازگشتم و باز به خانهء حفص بن غياث وارد شدم. حفص پرسيد: " از كجا مى آيى؟ " گفتم:
" از بصره " گفت: " پس چرا باز برگشتى؟ " گفتم: " از ابن ابى خدويه چنين و چنان شنيدم ".
حفص آن حديث را براى من روايت كرد و من مجددا بازگشتم ".
3. سفر به مصر و شام " جابر " يكى از آن چند نفر صحابى است كه به كثرت نقل و روايت از رسول اكرم (صلى الله عليه وآله) شهرت دارند و عامل نخست، حس دانش دوستى جابر است كه حتى براى شنيدن يك حديث از مدينه به مصر رفت و اين سفر با وسايل آن روز، يك ماه طول كشيد.
" احمد بن حنبل " در " مسند " خود نقل مى كند كه " جابر بن عبد الله انصارى " صحابى معروف و سالمند از مدينه به شام رفت تا حديثى را كه عبد الله بن انيس جهنى از پيامبر عاليقدر اسلام روايت كرده است از خود او بشنود و واسطه‌اى در ميان نباشد. حديث همان حديثى بود كه در مورد حقوق همسايه و برادر دينى بود و گذشت.
" سيوطى " در " حسن المحاضرة " نقل مى كند كه جابر شنيد كه " عبد الله بن انيس جهنى " حديثى را راجع به قصاص از پيامبر شنيده است و چون ديگرى اين حديث را به ياد نداشت و " عبد الله " نيز مدتى پيش به مصر مهاجرت كرده بود، جابر خود را براى شنيدن مستقيم اين حديث آمادهء مسافرت به مصر كرد. خود جابر گويد:
"... به بازار رفتم و شترى را خريدم، سپس زاد و راحله‌ام را آماده كردم. يك ماه روى شتر نشستم تا به مصر رسيدم، تا حديثى را سؤال كنم. به در خانهء " عبد الله بن انيس " رسيدم، و سلام كردم و غلام سياه زنگى از منزل خارج شد، و گفت: " تو كيستى؟ " به او
گفتم: " جابر بن عبد الله " پس بازگشت به آقاى خود خبر داد. مجددا برگشت و گفت: " آيا تو همان صحابهء رسول خدا هستى؟ " گفتم: " آرى " دوباره به منزل برگشت. ديدم خود عبد الله بيرون آمد، و مرا به بغل گرفت و من هم او را بغل گرفتم. گفت: " برادرم چه باعث شده است كه به اينجا آمده اى؟ " گفتم: " حديثى كه شما از رسول خدا (صلى الله عليه وآله) در مورد قصاص نقل مى كنيد. چون جز تو احدى از راويان باقى نمانده است كه آن حديث را مستقيم از رسول خدا نقل نمايد. خواستم بى واسطه از تو بشنوم ".
" عبد الله جهنى " گفت: " شنيدم از رسول خدا (صلى الله عليه وآله) كه مى فرمايد: " چون روز محشر مى شود، مردم عريان و پا برهنه و دست خالى محشور مى شوند. سپس منادى ندا مى دهد، با صدايى كه دور و نزديك آن را مىشنوند و مى گويد: " من هستم آن صاحب اختيار و منتقم، امروز ظلم و ستمى وجود نخواهد داشت، هيچ كس نمى تواند وارد بهشت شود، و هيچ كس از اهل آتش نمى تواند داخل آتش گردد، در صورتى كه پيش او مظلمه اى وجود داشته باشد، هر چند خراش باشد ". گفته شد: اى رسول خدا! چرا پا برهنه و عريان؟ فرمود: " عريان از حسنات وسيئات ".
4. سفر از بصره به مدينه از " ابوالعالية " نقل شده است كه مى گويد:
" براى ما از ياران رسول خدا (صلى الله عليه وآله) در بصره احاديثى نقل مىشد، ولى ما به سماع از بصريان اكتفا نمىكرديم و به مدينه مىرفتيم تا از زبان خود راويان، بدون واسطه احاديث را بشنويم ".
5. سفر به مدينه از " ابن قلابه بصرى " عبد الله بن زيد جرمى (متوفاى 104) نقل شده است كه سه سال در مدينه اقامت گزيدم، و فقط نظرم، گرفتن يك حديث از ناقل اصلى آن بود.
6. سعيد بن مسيب و تلاش شبانه روزى از سعيد بن مسيب (متوفاى 90) نقل شده است كه روزها و شبهايى براى فرا گرفتن يك حديث به تكاپو و مسافرت گذراندم.
با توجه به اين گونه نقل و انتقالها و گشت و گذارهاست كه در " رجال " عده اى با وصف " رحال "، " جوال " (سياح)، سافر الى الآفاق (جهانگرد)، طواف الأقاليم (سياح مناطق) شهرت يافته اند كه همگى مشعر بر كثرت سفر و كوچ نمودن براى دريافت حديث مى باشد.
پس با وجود اين همه تشويقها و ترغيبها بود كه جوامع حديثى به وجود آمدند، و با گسترش نيازهاى فكرى و معنوى جامعهء اسلامى، كتابهاى متنوع و جالب حديثى پا به عرصهء حيات گذارد، و براى سهولت استفاده، كتابهاى حديث به صورت موضوعى و متنوع عرضه گرديد، كه از ميان آنها چند كتاب حديثى زير از اشتهار و اعتبار خاصى برخوردارند:
1. اصول كافى و فروع و روضهء آن از ثقة الإسلام مرحوم كلينى (م 329 ه‍. ق) با 16099 حديث.
2. من لا يحضره الفقيه تأليف محمد بن على بن بابويه (شيخ صدوق) (م 381 ه‍. ق) با 9044 حديث.
3. تهذيب الأحكام در ده جلد، تأليف ابوجعفر محمد بن حسن معروف به شيخ طوسى (م 460) با 13590 حديث.
4. الاستبصار با 6531 حديث.
5. وسائل الشيعة تأليف شيخ حر عاملى (م 1104) با تقطيع احاديث و جا دادن هر حكم در باب خويش، با 35850 حديث.
6. الوافى تأليف محمد بن مرتضى، معروف به ملا محسن فيض كاشانى (م 1091).
7. بحار الأنوار تأليف مولى محمد باقر مجلسى (م 1110) در يكصد و ده جلد، در حدود 459500 حديث.
8. مستدرك الوسائل تأليف حاج ميرزا حسين نورى (م 1320) كه هم اكنون بخش اول آن در هجده جلد انتشار يافته است.
9. جامع احاديث الشيعة با اشراف و نظارت آية الله العظمى بروجردى، كه تاكنون 23 جلد از آن انتشار يافته است.
قابل ذكر است كه چهار كتاب نخستين از كتابهاى معتبر و قابل عنايت در ميان شيعه مى باشد، و ديگر كتابها و جوامع حديثى با توجه به ضوابط و معيارهاى حديث شناسى مورد استناد قرار مى گيرند.
از بين اين دسته كتب، كتابهاى برگزيده شده به عنوان " اربعين حديث " از عنوان و اعتبار خاصى برخوردار گرديده اند، كه خود سرگذشت جالب و سير فرهنگى طولانى دارد كه طالبان تفصيل مى توانند به پيشگفتار ترجمه اربعين شيخ بهايى به قلم نگارنده مراجعه فرمايند.
خسران جبران ناپذير اين محدوديتها باعث شد كه احاديث نبوى (صلى الله عليه وآله) در سينهء حافظان حديث بماند و به تدريج ضايع و از بين رود و مسلمانان از اين منبع بزرگ فرهنگ اسلامى، مدتها محروم گردند به حدى كه شعبى مى گويد: " يك سال با پسر عمر همنشين شدم براى نمونه حتى يك حديث از روى نشيندم " (1) و " سائد بن يزيد " مى گويد: از مدينه تا مكه با " سعد بن مالك " هم سفر بودم، در طول سفر، حتى يك حديث از پيامبر خدا (صلى الله عليه وآله) نقل نكرد ". (2) اين ممنوعيت چنان اثر شومى، در جامعه به جا گذاشت كه " عبد الله بن عمر " با آنكه به دستور پيامبر (صلى الله عليه وآله)، احاديث آن حضرت را ضبط نموده بود، بر اثر بخشنامهء خليفه، آنچنان نوشته‌هاى خود را پنهان ساخت كه هرگز در كتب حديث، نامى از كتاب و اثر وى، به چشم نمى خورد.
اين وضع تا اواخر قرن اول هجرى يعنى تا زمان حكومت عمر بن عبد العزيز اواخر قرن اول ادامه يافت. عمر بن عبد العزيز با يك اقدام شجاعانه اين بدعت را از ميان برداشت و مردم را به نقل و تدوين حديث، تشويق كرد وطى بخشنامه اى به منظور ترغيب و تشويق دانشمندان و راويان چنين نوشت:
" أنظر واحديث رسول الله، فاكتبوه فإنى خفت دروس العلم، وذهاب أهله ". (احاديث
پيامبر (صلى الله عليه وآله) را جمع آورى كرده بنويسيد زيرا من بيم آن دارم دانشمندان و اهل حديث از دنيا بروند و چراغ علم خاموش گردد).
بنا به نقل " بخارى " وى نامه اى به مضمونى كه گذشت از شام به " ابى بكر بن حزم " كه از بزرگان علماى مدينه بود، نوشت.
ولى اين امر در آغاز كار بود و مدتها طول كشيد تا يك قرن عقب افتادگى جبران گردد و احاديث پيامبر (صلى الله عليه وآله) إحياء شود و آنچه در حافظه ها بود، روى كاغذ بيايد.
و چون دوران خلافت عمر بن عبد العزيز كوتاه مدت بود (عمر بن عبد العزيز دو سال و اندى حكومت كرد) اين برنامه به سرعت پيشرفت نكرد زيرا پس از او " يزيد بن عبد الملك " و " هشام بن عبد الملك " زمام امور را در دست گرفتند و چيزى كه در حكومت آنها مطرح نبود، دلسوزى به حال اسلام و مسلمانان بود. تا آنكه محمد بن مسلم بن شهاب زهرى پيشواى بزرگ محدثان شام و حجاز به اين كار قيام كرد و شروع به تدوين حديث نمود....
شيعه پايه گذار تدوين حديث خوشبختانه شيعيان از همان آغاز به پيروى از پيشوايان راستين خود، از همان دوران حيات پيامبر اسلام (صلى الله عليه وآله) در اين زمينه كوششهاى فراوانى به عمل آوردند و به پيروى از اميرمؤمنان (عليه السلام)، در نقل و ضبط و تدوين حديث، پيش قدم شدند وآثار گرانبها و مجموعه‌هاى ارزنده اى از اخبار و احاديث را از خود به يادگار گذاشتند.
اگر جامعهء تسنن بر اثر افسانهء نهى از نوشتن حديث، صد سال يا بيشتر، احاديث اسلامى را ضبط نكردند، ولى جامعهء تشيع در اين راه، پيش قدم شدند، در زمان خود پيامبر (صلى الله عليه وآله) بود، " ابورافع " كتابى بنام: " السنن والأحكام والقضايا " نوشت (1) و احكام و سنن مخصوص در ابواب مختلف اسلام را مثل نماز و روزه و زكات و حج و مرافعات گرد آورد و اگر ما اين كتاب را نخستين كتاب حديث بدانيم، مى توان آن را نخستين كتاب فقهى
نيز، دانست. (1) ابورافع هنگامى اين كتاب را نوشت كه كتابت حديث و گفتار پيامبر (صلى الله عليه وآله) از نظر دستگاه خلافت، جرم بزرگى به شمار مى رفت.
پس از ابورافع، نويسندگان شيعه در همان دوران فترت كتابت حديث، به ضبط و نوشتن احاديث اسلامى پرداختند و از اين طريق سخنان پيشوايان خود را از دستبرد تحريف و تغييرات زمان حفظ نمودند. (2) اين برنامه از زمان اميرمؤمنان (عليه السلام) تا زمان پيشواى پنجم ادامه داشت و در زمان حضرت باقر (عليه السلام) پيشرفت درخشانى پيدا كرد به طورى كه هنگام صدور دستور عمر بن عبد العزيز مبنى بر جمع آورى و تدوين حديث، هر كدام از ياران و شاگردان برجستهء پيشواى پنجم، هزاران حديث را حفظ داشتند.
حوزهء علمى پربارى كه امام باقر (عليه السلام) مؤسس آن بود در محيط علمى خود شاگردان و فارغ التحصيلانى را پروراند كه هر كدام در رشتهء خود يكى از نخبگان و از فرهيختگان به شمار مى آمدند.
حوزهء علمى امام باقر (عليه السلام) دامنگستر بود تنها به يك رشتهء خاصى محدود نمى گرديد بلكه در شاخه‌هاى متنوع معارف اسلامى از قبيل: تفسير، حديث علوم قرآنى، كلام، فلسفه، هيئت، نجوم، فلكيات، تاريخ و ديگر رشته‌هاى رايج، شاگردان برجسته اى داشت يكى از آن شاخه ها روايت و روايتگرى و تعليم احكام و احاديث بود. كه شاگردان ممتازى را تحويل جامعه اسلامى داد از آن ميان:
1. محمد بن مسلم بن رياح محمد بن مسلم يكى از شخصيتهاى بزرگ شيعه، و از راويان بسيار بلند پايه و با فضيلت است كه در علم و فضل و زهد و تقوى و كمال، سرآمد محدثان و راويان بود و در ميان ياران امام باقر (عليه السلام) و امام صادق (عليه السلام) كمتر كسى به پايهء فضيلت و عظمت او مى رسيد.
پيشواى ششم مى فرمايد: " مكتب و احاديث پدرم را چهار نفر إحياء كردند، اين چهار نفر عبارتند از: زراره، ابوبصير، محمد بن مسلم، وبريد بن معاويه عجلى، اگر اينان نبودند كسى از تعاليم دين، و مكتب پيامبر (صلى الله عليه وآله) بهره اى نمى يافت. اين چند نفر حافظان دين و امين پدرم در بيان حلال و حرام و احكام دين بودند. اين چهار نفر از ميان شيعيان زمان ما نخستين كسانى بودند كه با مكتب ما آشنا شدند و در روز رستاخيز نيز پيش از ديگران به ما خواهند پيوست ". (1) " محمد بن مسلم " كه از مردم كوفه بود، طى چهار سال مهاجرت و إقامت در شهر مدينه، پيوسته به محضر امام باقر (عليه السلام) و بعد از او به خدمت امام صادق (عليه السلام) شرفياب، و از محضر آن دو پيشواى بزرگ، بهره ها مىاندوخت. او در مكتب علمى امام به درجهء والايى از علم و فضل نائل گرديد كه مى گفتند:
" در ميان شيعيان هيچكس از محمد بن مسلم داناتر نيست " (2) وى مى گويد: " هر موضوعى كه به نظرم مى رسيد، از امام باقر (عليه السلام) مى پرسيدم و جواب مى شنيدم به حدى كه 30 هزار حديث از امام پنجم و 16 هزار حديث از امام صادق (عليه السلام) فرا گرفتم ". (3) " هشام بن سالم " مى گويد: " در هر موضوعى كه من و " زراره " اختلاف پيدا مى كرديم، از محمد بن مسلم مى پرسيديم و او در جواب، آنچه را كه از امام باقر (عليه السلام) و امام صادق (عليه السلام) شنيده بود نقل مى كرد ". (4)
" ابن ابى يعفور " كه يكى ديگر از ياران پيشواى ششم است، مى گويد: " روزى به امام صادق (عليه السلام) عرض كردم: من هميشه دسترسى به شما ندارم و نمى توانم هر وقت كه بخواهم به خدمت شما شرفياب شوم، گاهى بعضى از شيعيان مسائلى از من مى پرسند كه در پاسخ آن ناتوان مىمانم، امام صادق (عليه السلام) فرمود: " چرا از محمد بن مسلم ثقفى سؤال نمى كنى؟ او احاديث ما را از پدرم شنيده و مورد توجه و علاقه‌ى پدرم بود و پدرم از او رضايت داشت ". (1) محمد بن مسلم كتابى بنام " أربعمائة مسألة " (چهارصد مسأله) تأليف نموده بود كه گويا پاسخ چهارصد مسأله اى بود كه از پيشواى پنجم و ششم شنيده بود. (2) محمد بن مسلم وفقهاى اهل تسنن!
فقها و دانشمندان بزرگ اهل تسنن مشكلات علمى خود را از محمد بن مسلم مى پرسيدند و از دانش او كه محصول درك محضر پر فيض پيشواى پنجم بود، بهره‌مند مى شدند.
وى مى گويد: شبى پشت بام خانهء خود خوابيده بودم، ناگهان در خانه را زدند، گفتم كيست؟ شخصى صدا زد: بيا پائين با شما كار دارم. از پشت بام پائين آمدم ديدم زنى است گفت: دختر تازه عروسم، هنگام وضع حمل جان سپرده است ولى گويا بچه هنوز در شكم مادر زنده است، و حركت مى كند تكليف ما چيست؟
گفتم: روزى عين اين مسألة را از امام باقر (عليه السلام) سؤال نمودند امام فرمود: " بايد شكم مادر را شكافت و بچه را بيرون آورد آنگاه گفتم من مخفيانه زندگى مى كنم و كسى از محل سكونت من با خبر نيست تو چگونه به اينجا آمدى؟
گفت: من ابتداء پيش ابوحنيفه رفتم وحل اين مشكل را از او خواستم، ابوحنيفه گفت: من حكم اين مسألة را نمى دانم هم اكنون برو پيش محمد بن مسلم، او حتما جواب سؤال تو را خواهد داد ولى وى هر چه در جواب گفت، برگرد به من نيز اطلاع بده!
محمد بن مسلم مى گويد: آن زن رفت، فرداى آن شب وارد مسجد شدم. با صحنهء
جالبى، روبرو گرديدم، ابوحنيفه عده اى را دور خود جمع كرده بود و مسئلهء شب گذشته را از آنان مى پرسيد من سرفه اى كردم، ابوحنيفه صداى مرا شنيد ضمن صحبت خود (به طورى كه كسى متوجه نشود) گفت: " اللهم غفرا، دعنا نعيش " خدا تو را ببخشد بگذار زندگى كنيم... يعنى صرف نظر كن و مطلب را مكتوم بدار و بگذار زندگى كنيم ". (1) محمد بن مسلم و قاضى ابن ابى ليلى روزى دو نفر براى طرح دعوى وحل اختلاف، نزد " ابن ابى ليلى " قاضى معروف آمدند، يكى از آنها ديگرى را نشان داده گفت: اين مرد كنيزى به من فروخته است كه پاهايش فاقد مو مى باشد! و من گمان مى كنم كه از روز اول بدن او، مو نداشته است و اين موضوع مرا سخت نگران كرده است. آيا اين عيب است و من مى توانم به خاطر آن معامله را فسخ كنم؟
" ابن ابى ليلى " كه تا آن موقع هرگز با چنين مسأله اى روبرو نشده بود و حكم آن را نمى دانست، بهانه اى پيش كشيد و گفت: مهم نيست مردم معمولا موهاى بدن را براى پاكيزگى و نظافت مى گيرند بنابراين عاملى براى ناراحتى شما وجود ندارد.
مدعى كه احتمال مى داد آقاى قاضى از حكم اصلى مسألة، بى خبر است و به همين جهت طفره مى رود، گفت: من كار با اين حرفها ندارم، بالأخره اين امر، عيب محسوب مى شود يا نه؟ اگر عيب است بفرمائيد و اگر نه مرخص مى شويم ".
در اين موقع قاضى دست خود را روى شكم گذاشت و گفت دچار دل درد شديد شدم اجازه بفرمائيد چند لحظه ديگر باز مى گردم بلافاصله از جا حركت نموده از در ديگرى بيرون رفت و خود را به محمد بن مسلم رسانيد و از رأى أبى جعفر امام باقر (عليه السلام) در مورد چنين مسأله اى پرسيد؟
محمد بن مسلم گفت: عين اين موضوع را نمى دانم ولى از امام باقر (عليه السلام) شنيدم كه مى فرمود: هر چيز طبيعى كه از خلقت أصلى كم يا زياد شود، عيب محسوب مى گردد ".
ابن ابى ليلى گفت!: همين كافى است! او بى درنگ به محكمه بازگشت و به طرفين شكايت اعلام كرد: اگر مشترى مايل باشد مى تواند معامله را به واسطهء عيبى كه در كنيز هست فسخ كند. (1) گفتار آية الله خويى صاحب معجم رجال الحديث در حق او مى نويسد: " محمد بن مسلم بن رباح يا رياح مكنى به " ابوجعفر " وى از اصحاب ما در كوفه: فقيه، پارسا با امام محمد باقر (عليه السلام) و امام صادق (عليه السلام) مصاحبت داشته است و از هر دو بزرگوار روايت كرده است او يكى از موثق ترين افراد بود كتابى دارد كه چهارصد گانه مى گفتند و در ابواب حلال و حرام نگاشته شده بود او در سال 150 هجرى در 70 سالگى از دنيا رفت.
مرحوم شيخ مفيد در " رساله عدديه " او را از فقهاء و از كسانى كه حلال و حرام از آنان گرفته مى شود برشمرده است او از ابى جعفر (امام باقر (عليه السلام)) ثواب گريه بر ابا عبد الله الحسين (عليه السلام) را روايت كرده است و او كسى است كه اصحاب ما بر تصديق آنان و گردن نهادن بر فقه آنان اتفاق نموده اند... ". (2) گفتار آية الله شوشترى مرحوم آية الله شيخ محمد تقى شوشترى صاحب " قاموس الرجال " در مورد ايشان مطالبى را از ارباب تراجم به تفصيل آورده است در پايان از حريز از محمد بن مسلم نقل مى كند: " در رأى فكر من چيزى خلجان ننمود مگر اينكه آن را از ابوجعفر امام محمدباقر (عليه السلام) سوال نمودم تا اينكه سى هزار حديث از او پرسيدم و از ابا عبد الله (امام صادق (عليه السلام)) 16 هزار حديث سوال نمودم ". (3) 2. جابر بن يزيد جعفى يكى ديگر از تربيت يافتگان مكتب امام باقر (عليه السلام) جابر بن يزيد جعفى است. وى اهل
كوفه بود و براى استفاده از محضر امام باقر (عليه السلام) به شهر مدينه هجرت نمود، او در پرتو بهره‌ورى از مكتب پر فيض پيشواى پنجم، به مراتب علمى والايى نائل گرديد و در صف ياران برجستهء آن حضرت قرار گرفت.
راز بزرگ نخستين شرفيابى جابر به پيشگاه امام باقر (عليه السلام) جالب و شنيدنى است، جابر مى گويد:
در سن جوانى بودم كه به محضر امام باقر (عليه السلام) شرفياب شدم، امام فرمود:
شما كى هستيد؟
يكى از اهالى كوفه.
از كدام طايفه؟
از تيرهء " جعفى ".
براى چه به مدينه آمده اى؟
براى تحصيل علم و دانش.
از چه كسى مى خواهى علم و دانش ياد بگيرى.
از محضر شما.
از اين به بعد اگر كسى از تو پرسيد: اهل كجا هستى، بگو اهل مدينه هستم! (تا مزاحم تو نشوند) قبل از هر چيز بايد بپرسم: آيا اين حرف خلاف نيست؟
نه، زيرا كسى كه ساكن شهرى است مادامى كه از آنجا بيرون نرفته است اهل آن شهر حساب مى شود.
جابر مى گويد: پس از اين گفتگو، امام كتابى به من داد و فرمود: پيش از سقوط حكومت بنى اميه نبايد حتى يك حديث، از مطالب اين كتاب را نقل كنى ولى پس از سقوط حكومت آنان مى توانى نقل كنى و اگر از نقل آنها خوددارى كنى از رحمت الهى دور خواهى بود سپس كتاب ديگرى به من داد و فرمود: مطالب اين كتاب فقط براى
استفادهء خودت هست و چيزى از آن براى ديگران بازگو مكن ". (1) جابر از آن روز در مدينه سكونت گزيد و در صف شاگردان امام باقر (عليه السلام) قرار گرفت. او در اين مدت، دانشهاى بسيارى اندوخت به حدى كه كمتر مسألة اى پيش مى آمد كه جابر در حكم آن، عاجز بماند.
يكى از رجال معاصر جابر مى گويد: " من هر سؤالى از جابر مى نمودم، پاسخ مرا به وسيلهء حديثى كه در آن باره از امام شنيده بود، مى داد و گاه مىگفت: من اينها را از وارث علم أنبيا يعنى امام باقر (عليه السلام) شنيده ام ". (2) يكى از معاصران وى مى گويد: " روزى كه وليد بن يزيد به قتل رسيده بود، وارد مسجد شدم، ديدم مردم در مسجد اجتماع كرده اند، در ميان انبوه جمعيت چشمم به جابر افتاد كه در ميان حلقه ى مردم نشسته مى گويد: اين احاديث را از وارث علوم انبياء، و جانشين پيامبر اسلام (صلى الله عليه وآله)، محمد بن على باقر (عليه السلام) شنيده ام ". (3) همانطور كه اشاره شد در زمان امام باقر (عليه السلام) جهان تسنن تازه به نقل و تدوين حديث شروع كرده بود ولى پيشواى پنجم در تعقيب برنامهء پدران بزرگوار خود نهضت علمى دامنه دارى را پى ريزى نمود و شاگردان برجسته اى را تربيت كرد كه هر كدام چندين هزار حديث حفظ داشتند.
جابر كه نمونه اى از تربيت يافتگان مكتب علمى امام باقر (عليه السلام) به شمار مى رفت حافظ هفتاد هزار حديث بود (4).
وى مى گفت: هفتاد هزار حديث از امام باقر (عليه السلام) شنيده ام كه همه را از پيامبر (صلى الله عليه وآله) نقل نموده است. (5) محيط نامساعد جابر كه يكى از شيعيان بزرگ و با فضيلت بود، به واسطهء دفاع صريح از عقايد تشيع،
همواره مورد خرده گيرى مخالفان قرار داشت، و چون محيط را براى بيان پاره اى از حقايق، نامساعد مى ديد، از افشاى بسيارى از احاديثى كه شنيده بود، خوددارى مى نمود و مى گفت: " پنجاه هزار حديث در سينه دارم كه هنوز يكى از آنها را نقل نكرده ام ". (1) روزى حديثى را نقل كرد و گفت: اين يكى از همان پنجاه هزار حديث بود.
امتيازات علمى و معنوى جابر، به قدرى چشمگير و قابل توجه بود كه نه تنها در پرتو آن، محبوبيت خاصى در پيشگاه امام باقر و امام صادق (عليه السلام) پيدا كرده بود، بلكه ديگران نيز خواه و ناخواه در برابر شخصيت بزرگ علمى و ويژگيهاى معنوى او، سر تعظيم فرود مى آوردند.
وقتى از امام صادق (عليه السلام) پرسيدند: موقعيت جابر در نظر شما چگونه است؟ فرمود:
جابر نزد ما مثل سلمان نزد پيامبر (صلى الله عليه وآله) است! (2) " سفيان ثورى " به " شعبى " كه از دانشمندان آن روز بود، مى گفت: اگر نسبت به جابر بدگوئى كنى پاسخ را با بدگوئى خواهم داد! (3) مؤلف " ميزان الاعتدال " مى گويد: " جابر بن يزيد يكى از دانشمندان شيعه است، وى شخصى راستگو، و در نقل حديث فوق العاده، پرهيزكار است به طورى كه در اين قسمت كسى را بهتر از او نديده ام ". (4) " ريان بن ابى الجلال " مى گويد: " در مورد احاديث جابر در ميان محدثان و راويان شيعه اختلاف افتاد، گفتم من اين موضوع را از امام صادق (عليه السلام) مى پرسم، هنگامى كه به همين منظور به محضر آن حضرت شرفياب شدم، قبل از آنكه آغاز سخن كنم، فرمود:
خدا رحمت كند جابر را، او در نقل احاديث ما، صادق و راستگو بود. خدا " مغيرة بن سعيد " را لعنت كند، او اخبار دروغين را با احاديث ما مخلوط مى كرد ". (5)
جابر با استفاده از علوم و دانشهاى سرشار پيشواى پنجم، كتب وآثار متعددى از خود به يادگار گذاشت كه شاهد ديگرى بر توجه شيعيان به مسألة تدوين و جمع آورى مباحث اسلامى است، كتابهاى جابر به قرار زير است.
1. كتاب تفسير.
2. كتاب نوادر.
3. كتاب فضائل.
4. كتاب جمل.
5. كتاب صفين.
6. كتاب نهروان.
7. كتاب مقتل أمير المؤمنين (عليه السلام).
8. كتاب مقتل الحسين (عليه السلام).
3. زرارة بن أعين زرارة يكى ديگر از ياران خاص امام باقر (عليه السلام) و امام صادق (عليه السلام) و از شيعيان بسيار با فضيلت و عاليقدر بود به حدى كه بزرگى و عظمت و شخصيت و ويژگيهاى علمى و معنوى او مورد اتفاق دانشمندان شيعه است.
" ابن شهر آشوب " مى نويسد: " دانشمندان اسلامى در اين مطلب اتفاق نظر دارند كه در ميان شاگردان امام باقر (عليه السلام) و امام صادق (عليه السلام) شش نفر از همه داناتر و واردتر بودند كه عبارتند از: زراره، معروف مكى، ابوبصير اسدى، فضيل بن يسار، محمد بن مسلم طائفى، و بريد بن معاويه عجلى ". (1) زراره مردى سخنور، خوش بيان، و در بحث و مناظره، استعداد فوق العاده اى داشت به حدى كه كمتر كسى مى توانست او را محكوم سازد.
پايهء علمى زراره او در علم كلام و مسائل اعتقادى و استدلالى، به قدرى ماهر و ورزيده بود كه متكلمان شيعه، شاگردان مكتب او محسوب مى شدند. (1) زراره علاوه بر آنكه يك محدث بزرگ، يك متكلم عاليقدر، و يك فقيه برجسته بود، شاعر و اديب با ذوقى نيز به شمار مى رفت و در مورد كلام هم، كتابى دربارهء " جبر و اختيار " تأليف نموده بود. (2) او يكى از چهار نفرى است كه امام صادق (عليه السلام) ضمن ستايش آنها فرمود:
" مكتب ما و احاديث پدرم را چهار نفر زنده كردند كه عبارتند از: زراره - معروف مكى - محمد بن مسلم - وبريد بن معاويه عجلى ". امام فرمود: " اگر اينان نبودند كسى از تعاليم دين و مكتب پيامبر (صلى الله عليه وآله) بهره اى نداشت. اينها حافظان دين و امينان پدرم در بيان حلال و حرام و احكام دين بودند ". (3) پيشواى ششم در حديث ديگرى فرموده است: خداوند " زراره " را رحمت كند، اگر " زراره " و امثال او نبودند احاديث پدرم از بين مى رفت. (4) روزى مرد شامى به حضور امام صادق (عليه السلام) رسيد و اعلام كرد براى مناظره با آن حضرت آمده است.
مرد شامى بحثهاى مختلفى پيش كشيد و امام در هر بحثى او را به يكى از ياران خود كه در مجلس حاضر بودند، ارجاع مى داد.
وقتى كه مرد شامى از مسائل فقهى پرسيد امام صادق (عليه السلام) رو به زراره نموده، فرمود:
زراره! تو با او بحث كن. آنگاه آن دو نفر شروع به بحث و مناظره كردند، طولى نكشيد زراره مرد شامى را محكوم ساخت و وى به شكست خود اعتراف نمود! (5)
4. حمران بن أعين حمران بن أعين (برادر زراره) يكى ديگر از رجال و دانشمندان بزرگ و با فضيلت شيعه مى باشد، او از زمان پيشواى چهارم يكى از چهره‌هاى درخشان تشيع به شمار مى رفت و از محضر آن حضرت، استفاده ها نموده بود، پس از رحلت امام سجاد (عليه السلام) در صف ياران و شاگردان خاص امام باقر (عليه السلام) قرار گرفت و بهره‌هاى سرشارى از درياى علم و دانش و حكمت امام پنجم (عليه السلام) برد و تا زمان امام صادق (عليه السلام) در قيد حيات بود.
حمران علاوه بر مقام بزرگ و ممتاز معنوى، در علوم قرآن و رشته‌هاى معارف ديگر مانند: علم نحو و لغت و ادبيات عربى، دانشمند بلند پايه اى بود كه دانشمندان بعدى در مباحث مربوط به قرائت قرآن، به آرا و نظريات او استناد مى كردند. (1) 5. بريد بن معاويه عجلى بريد بن معاويه عجلى است كه از اصحاب و ياران امام باقر (عليه السلام) و امام صادق (عليه السلام) در يكى از اصحاب اجماع مى باشد بريد آنچنان در پيشگاه امام (عليه السلام) حرمت داشت وقتى بكير بن أعين شيبانى برادرزاده اش خبر فوت او را به امام (عليه السلام) رساند امام (عليه السلام) فرمودند: " أما والله لقد أنزله الله بين رسوله و أمير المؤمنين (عليه السلام) به خدا قسم خداوند متعال او را بين رسول خدا (صلى الله عليه وآله) و أمير المؤمنين (عليه السلام) قرار داد. (2) 6. ابوحمزه ثمالى ثابت بن دينار معروف به ابوحمزه ثمالى (3) يكى ديگر از اصحاب و ياران امام سجاد (عليه السلام) و امام باقر (عليه السلام) مى باشد.
او ثابت بن ابى صفيه دينار ثمالى از بزرگان و معاريف مفسران قرن دوم هجرى است او يكى از شيفتگان و دوستداران خاندان عصمت و طهارت بود كه توفيق ديدار چهار تن از
ائمه معصومين (عليه السلام) از على بن الحسين امام باقر (عليه السلام) و امام صادق و امام موسى بن جعفر (عليه السلام) را داشته است:
صاحب الذريعه مى فرمايد:
" ابن نديم " در الفهرست از تفسير او ياد كرده است ثعلبى متوفى 427 ه‍ در تفسير " الكشف والبيان " از تفسير او ياد كرده است.
ابن شهر آشوب متوفى 588 در كتاب " الأسباب والنزول والمناقب " از آن روايت كرده است وابن حجر در التقريب وفات او را در ساب 150 ه‍ دانسته است بدين ترتيب دو سال بعد از امام صادق (عليه السلام) زندگى نموده است ". (1) نجاشى تحت عنوان " ثابت بن ابى صفيه " او را به عنوان " ثقه " توصيف مى كند و او را كوفى ومولى تعبير مى آورد و مى گويد آل مهلب ولاى او ادعا داشتند در صورتى كه از قبيلهء آنان نبود محمد بن عمر جعابى گفته است: ثابت بن ابى صفيه مولاى مهلب بن ابى صفره و سه فرزند او: نوح، منصور، حمزه، همراه زيد بن على كشته شدند، " او على بن الحسين، ابوجعفر، ابا عبد الله، ابوالحسن (عليهما السلام) درك كرده است و از آنان روايت نموده است " و او از بهترين اصحاب ما از موثقين و معتمدين آنان در روايت وحديث بود ".
امام جعفر صادق (عليه السلام) درباره او فرموده اند: " كان ابو حمزه في زمانه مثل سلمان في زمانه ":
" ابوحمزه در عصر خود همانند سلمان در عصر خويش بود " اهل سنت نيز از او روايت كرده اند او در سال 150 از دنيا رفته است او را كتاب تفسير مى باشد تعدادى از اصحاب موثق آن را خبر داده اند از او روايت كرده اند او جز تفسير كتاب النوادر و رساله الحقوق را نيز دارد كه از امام زين العابدين (عليه السلام) روايت كرده است. (2) دعاى ابوحمزه ثمالى بهترين يادگار اين مرد پاك و عالم مىباشد كه هنوز پس از قرنها سال، آرام بخش دلهاى مضطرب است.
با وجود تصريح نجاشى كه او چهار تن از پيشوايان معصوم را درك كرده است باز مرحوم حاج آقا بزرگ تهرانى در باب " النوادر ذريعه ج 24 " در مورد ايشان استدراك مى نمايد: " ثابت بن دينار متوفى 130 ه‍ نجاشى طوسى او را از اصحاب امام زين العابدين و امام باقر (عليه السلام) شمرده اند و دعاء ابن حمزه ثمالى، تفسير قرآن، النوادر از او است (1) نجاشى، كشى وشيخ طوسى (قدس سره) در رجال وفات او را همان سال 150 ه‍ دانسته اند.
مؤسس حوزه علميه نجف علاوه بر تأليفات وآثار گرانبها او نخستين فردى است كه حوزه اى در نجف بوجود آورده وعده اى را دور هم جمع نموده و حوزه علميه نجف را تأسيس نمود....
صاحب معجم رجال الحديث در بخش معروفين با كنيه ترجمه او را مجددا آورده است و مى فرمايد: " ابوحمزه ثمالى از ثوير بن ابى فاخته روايت كرده است وهشام بن سالم از او تفسير سوره مائده 000 / 1.
در تفسير قمى نقل كرده است او در اسناد روايات متعددى قرار گرفته است كه تعداد آنها به 107 مورد بالغ مى گردد او از امام زين العابدين، امام باقر و امام صادق (عليهما السلام) روايت كرده است او از ابى رزين اسدى، جابر بن عبد الله انصارى و ديگران روايت نموده است شرح حال او به عنوان ثابت بن دينار ثمالى گذشت ". (2) توضيح حديث تشبيه به سلمان در مورد تشبيه ابوحمزه به سلمان در آن حديثى كه گذشت صاحب قاموس الرجال مى فرمايد: " مقصود آنست آنچنان كه سلمان بن چهار تن از ما اهل بيت: پيامبر اسلام (صلى الله عليه وآله)، على و حسنين (عليهما السلام) خدمت نمودند و در عصر " " آن چهار معصوم حضور داشت همچنان ابوحمزه به چهار تن از ما امام حسن تا امام كاظم (عليه السلام) خدمت نمود و درك محضر كرد. (3) = + * * * + =
صاحب قاموس الرجال ضمن شرح زندگى او مى نويسد: " در تفسير مجمع البيان در تفسير آيه شريفه: " ولوترى ان فزعوا فلا فوت " از ابوحمزه ثمالى آورده است كه گويد از امام على بن الحسين وحسن بن على (عليهما السلام) شنيدم كه مى فرمودند مقصود از آن سپاه بيداد مى باشد " يقينا مقصود از حسن، حسن بن حسن مثنى مى باشد ".
زركلى صاحب الأعلام: مى نويسد: " ابوحمزه الثمالى (150 - 767 م)، ثابت بن دينار ثمالى ازدى ابوحمزه از رجال حديث موثق پيش اماميه مى باشد برخى از اهل سنت نيز از او روايت كرده اند او اهل كوفه مى باشد سه تن از فرزندان او همراه زيد بن على بن الحسين (عليه السلام) كشته شدند على بن موسى الرضا (عليه السلام) در حق او گفته است او: لقمان عصر خويش مى باشد پدرش خدمتگذار مهلب بن ابى صفره بود كتابهاى او " تفسير قرآن مجيد " و كتاب " الزهد " والنوادر مى باشد. (1) 7. حمران بن أعين برادرزاده يكى از اصحاب وفادار امام باقر (عليه السلام) مى باشد و امام (عليه السلام) در حق او فرموده است: " حمران من المؤمن حقا لايرجع ابدا، حمران از مؤمنان واقعى است و هرگز از معتقدات خود بازنمىگردد ".
8. عبد الملك بن أعين شيبانى او نيز يكى از ياران صادقين و برادرزاده مى باشد و از هر دو معصوم (عليه السلام) روايت نقل كرده است علاوه بر افرادى كه نام برده شد: محمد بن اسماعيل بزيع، عبد الله بن ميمون قداح، محمد بن روان كوفى، اسماعيل بن فضل، ابوهارون مكفوف، ظريف بن ناصح، سعيد بن ظريف اسكاف، اسماعيل بن جابر، عقبة بن بشير اسدى، أسلم مكى، ابوبصير ليث بن بخترى، كميت بن زيد اسدى، ناجية بن عماره، معاذ بن مسلم هروى، بشير رحال، عامر بن عبد الله، حجر بن زائده، عبد الله بن بشير بك عامرى، فضيل بن يسار بصرى، سلام بن مستنير، حكيم بن ابى رافع و... از كسانى هستند كه از محضر آن بزرگ بهره برده اند.
امام باقر (عليه السلام) از زبان شاگردان مفيد رحمة الله در ارشاد از يحيى بن عبد الحميد نقل مى كند، كه گفته است: محمد بن على بن الحسين از اهل الذكر در آيهء " فاسألوا اهل الذكر " است او از اخبار گذشتگان و اخبار انبياء خبر داده و از او كتابهاى غزوات نوشته و سنن رسول الله را روايت كرده اند، و در مناسك حج به رواياتى كه از رسول خدا نقل فرموده اعتماد نموده اند، و از او تفسير قرآن نوشته اند، و خاصه وعامه از او نقل حديث كرده اند، هر كه از اهل آراء مختلف به محضر او رسيده او را مجاب كرده است و مردم، بسيارى از علوم كلام را از او به يادگار داشته اند. (1) مرحوم شيخ طوسى در رجال خويش ص 102 - 142 چهارصد و شصت و چهار نفر از اصحاب آن حضرت را نام برده كه همه از آن بزرگوار نقل حديث كرده اند.
1. ابن قداح:
ابن قداح از امام صادق (عليه السلام) نقل مى كند كه فرمود: پدرم (امام باقر) كثير الذكر بود، خدا را بسيار ياد مى كرد، من در خدمت او راه مى رفتم مى ديدم كه خدا را ذكر مى كند. با او به طعام خوردن مى نشستم، مى ديدم كه زبانش به ذكر خدا گوياست. با مردم سخن مى گفت و اين كار را از ذكر خدا مشغول نمى كرد.
من مرتب مى ديدم كه زبانش به سقف دهانش چسبيده و مى گويد: " لا إله الا الله ". او در خانه، ما را جمع مى كرد و مى فرمود تا طلوع خورشيد خدا را ذكر كنيم، هر كه قراءت قرآن مى توانست امر به قراءت قرآن مى كرد و هر كه نمى توانست امر به ذكر خدا مى فرمود. (2) 2. زرارة بن أعين:
زرارة بن أعين مى گويد: ابوجعفر امام باقر (عليه السلام) در تشييع جنازه اى از قريش حاضر شدند، من نيز در خدمتش بودم، عطاء بن ابى رباح از جملهء حاضران بود، زنى در پشت جنازه ضجه مى كشيد و ناله مىكرد، عطاء به آن زن گفت: ساكت شو و صدايت بلند نشود و گرنه من بر مى گردم، زن ساكت نشد، عطا برگشت. من به امام باقر (عليه السلام) گفتم: عطاء
برگشت. فرمود: چرا؟ گفتم: زن ساكت نشد او نيز برگشت. حضرت فرمود: به تشييع جنازه ادامه بده، ما اگر باطلى را با حق ديديم و به خاطر باطل، دست از حق بركشيديم حق مسلمان را ادا نكرده ايم.
چون نماز ميت خوانده شد، ولى ميت به امام عرض كرد: برگرديد خدا شما را رحمت كند، كه آمدن، شما را ناراحت مى كند، امام برنگشت، من به او گفتم: صاحب جنازه اجازه دادند برگرديد، من هم با شما كار خصوصى دارم، فرمود: به راهت ادامه بده ما با اجازهء او نيامده ايم تا با اجازهء او برگرديم. بلكه از اين عمل خواسته ايم به اجر و فضل خدا برسيم، انسان هر قدر پشت سر جنازه باشد همان قدر اجر مى برد. (1) 3. جمعى از شاگردان:
گروهى به محضر امام باقر (عليه السلام) مشرف شدند، ديدند امام بچه اى دارد مريض است و حضرت در مرض او بسيار ناراحت و بى آرام است. آن ها پيش خود گفتند: خدا نكند كه اين كودك بميرد و اگر نه به خود امام احتمال خطر مى رود. در اين ميان شيون زنان بلند شد، معلوم شد كه كودك از دنيا رفت، بعد از اندكى امام (عليه السلام) به نزد آنها آمد ولى خوشحال و قيافه اش باز بود.
گفتند: خدا ما را فداى تو كند، شما در حالى بوديد كه ما فكر مى كرديم اگر اتفاقى بيافتد شما به وضعى درآييد كه موجب غصه ما باشد!! ولى مى بينيم كه قضيه به عكس شد؟
امام صلوات الله عليه فرمود: ما دوست مى داريم كه محبوب و عزيز ما در عافيت باشد، و چون قضاى خدا بيايد تسليم آن كار مى شويم كه خدا دوست داشته است: " فقال لهم:
انا نحب ان نعافى فيمن نحب فاذا جاء امرالله سلمنا فيما يحب ". (2) 4. افلح گويد:
غلام امام باقر (عليه السلام) كه افلح نام داشت مى گويد: با آن حضرت به زيارت حج رفتم، امام چون وارد مسجد الحرام شده، به كعبه نگاه كرد و با صداى بلند گريست، گفتم: پدر و مادرم فداى تو باد، مردم تماشا مى كنند بهتر است صدايتان آهسته باشد. فرمود: ويحك
يا افلح! چرا گريه نكنم شايد خداوند با نظر رحمت به من نگاه كند كه فرداى قيامت پيش او به رستگارى برسم.
آنگاه بيت را طواف كرد، و آمد در نزد مقام ابراهيم نماز خواند و چون از سجده سر برداشت ديدم جاى سجده اش از كثرت اشك خيس شده است، آن حضرت چون مى خنديد مى گفت: خدايا مرا مورد غضب قرار مده، " اللهم لاتمقتنى ". (1) 5. ابوحمزه ثمالى:
ابوحمزه گويد: سعد بن عبد الملك كه از اولاد عبد العزيز بن مروان بود و امام او را سعدالخير مى ناميد محضر امام باقر (عليه السلام) آمد، و مانند زنان رقيق القلب اشك مى ريخت.
امام فرمود: يا سعد! چرا گريه مى كنى؟! عرض كرد چرا گريه نكنم حال آنكه از خانواده بنى اميه هستم و خدا آنها را در قرآن شجرهء ملعونه ناميده است.
امام فرمود: تو از آنها نيستى، تو اموى هستى از ما اهل بيت. آيا نشنيده اى قول خدا را كه ابراهيم (عليه السلام) نقل مى كند، فرمود: " فمن تبعنى فانه منى ". (2) 6. بريد بن عجلى:
بريد بن معاويهء عجلى گويد: محضر ابن جعفر (عليه السلام) بودم، مردى كه از خراسان آمده بود داخل منزل آن حضرت گرديد، او پاهاى خود را نشان داد كه در اثر پياده رفتن چاك چاك شده بود، من از خراسان آمده ام به خدا قسم مرا از خراسان و از راه دور به اينجا نياورده مگر محبت شما اهل بيت. امام (عليه السلام) فرمود: " والله لو احبنا حجر حشرة الله معنا وهل الدين الا الحب ". (3) به خدا قسم اگر سنگى هم ما را دوست بدارد، خدا آن را با ما محشور خواهد فرمود، آيا دين جز محبت چيز ديگرى است؟ يعنى دين در محبت خلاصه مى شود.
7. محمد بن نعمانى:
محمد بن ابراهيم نعمانى در كتاب غيبت ص 273 از ابوخالد كابلى نقل كرده كه امام
باقر (عليه السلام) فرمود: گويا مى بينم قومى را كه در مشرق قيام كرده حق را مى طلبند ولى حق را به آنها نمى دهند، باز مى طلبند، باز حق را به آنها نمى دهند، چون چنين ديدند، شمشيرهاى خويش بر شانه خود گذاشته قيام مسلحانه مى كنند، در اين زمان حق را به آنها مى دهند ولى آنها قبول نمى كنند و گويند: بايد خود قيام به حق كرده و حكومت تشكيل بدهيم و چون حكومت را تشكيل دادند آن را تحويل نمى دهند مگر به صاحبتان (امام زمان (عليه السلام)) كشتگان آنها شهيداند، بدانيد اگر من آن زمان درك مى كردم خودم را در اختيار آن كار مى گذاشتم نگارنده گويد: چون اين حديث با انقلاب اسلامى ايران بسيار تطبيق مى شود لذا عين حديث را مى آوريم.
" عن ابى خالد الكابلى عن ابى جعفر (عليه السلام) انه قال: كأنى بقوم قد خرجوا بالمشرق يطلبون الحق فلا يعطونه ثم يطلبونه فلا يطونه، فاذا رأوا ذالك وضعوا سيوفهم على عواتقهم فيعطون ما سألوه فلا يقبلونه حتى يقوموا ولايدفعونها الا صاحبكم، قتلاهم شهداء، اما انى لو ادركت ذلك لاستقيت نفسى لصاحب هذا الامر ".
تخصص در علوم در زمان پيشواى پنجم و ششم كه نهضت علمى و فرهنگى اسلام شكوفا شد، در اثر برخورد معارف اسلامى با فلسفه و عقايد و آراى فلاسفه و دانشمندان يونان و روم، رشته‌هاى مختلف علمى به وجود آمد و شبهات و اشكالات گوناگونى در ميان دانشمندان رواج يافت، از اين رو امام باقر (عليه السلام) و همچنين امام صادق (عليه السلام) هر يك از شاگردان خود را در رشته اى كه با ذوق وقريحهء او سازگار بود، تعليم و تربيت مى نمودند و در نتيجه، هر كدام از آنان در يك يا دو رشته از علوم مانند: حديث، تفسير، كلام، و امثال اينها تخصص پيدا مى كردند.
گاهى امام، دانشمندانى را كه براى بحث و مناظره مراجعه مى كردند، راهنمائى مى كرد تا با يكى از شاگردان، كه در آن رشته تخصص داشت، مناظره كند.
" هشام بن سالم " مى گويد: روزى با گروهى از ياران امام صادق (عليه السلام) در محضر آن حضرت نشسته بوديم، يك نفر مرد شامى اجازهء ورود خواست و پس از كسب اجازه، وارد
مجلس شد، امام فرمود بنشين و آنگاه پرسيد چه مى خواهى؟
مرد شامى گفت: شنيده ام شما به تمام سئوالات و مشكلات مردم، پاسخ مى دهيد، آمده ام با شما بحث و مناظره‌اى بكنم! امام فرمود:
در چه موضوعى؟
شامى گفت:
دربارهء كيفيت قرائت قرآن!
امام رو به حمران كرده فرمود:
حمران جواب اين شخص با تو است!
مرد شامى:
من مى خواهم با خود شما بحث كنم نه حمران!
اگر حمران را محكوم كردى، مرا نيز محكوم كرده اى!
مرد شامى ناگزير با حمران وارد بحث شد، هر چه شامى پرسيد، پاسخ قاطع ومستدل از حمران شنيد، به طورى كه سرانجام از ادامهء بحث فرو ماند و سخت ناراحت و خسته شد!
امام فرمود: چگونه ديدى؟
راستى حمران خيلى زبردست است، هر چه پرسيدم، به نحو شايسته اى پاسخ داد! (1) حمران بر اثر همين شايستگيها، فوق العاده مورد علاقه و توجه امام باقر (عليه السلام) بود و امام به ديدار او علاقه داشت.
زراره برادر حمران مى گويد:
در سن نوجوانى، وارد مدينه شدم و از آنجا رهسپار مكه گرديدم، در منى به چادر امام باقر (عليه السلام) رفتم، ديدم عده اى دور تا دور چادر نشسته اند، با قرائن، امام را شناختم، و به سوى آن حضرت رفتم و سلام عرض كردم، امام پاسخ سلام را داد و فرمود:
از بنى أعين هستى؟
بلى من زراره پسر أعينم.
به حمران خيلى شباهت دارى، من تو را از قيافه ات شناختم.
آيا حمران به مكه نيامده است؟
نه، ولى خدمت شما سلام رساند.
حمران از مؤمنان راستين است، او هرگز از دين حق، بر نمى گردد، از من به حمران سلام برسان.... (1) فرقهء مرجئه گفتيم در عهد صادقين (عليه السلام) گروههاى كلامى متعددى به ظهور پيوستند، يكى از نمونه‌هاى بارز اين جمعيتها، فرقه " مرجئه " بود، مرجئه: يعنى كسانى كه رجاء و اميد عفو دارند بى آنكه فعلا عملى داشته باشند. بنى اميه از يكسو با شيعه مواجه بودند كه بنى اميه را قاتل بنى هاشم و غاصب خلافت مى دانستند و از سوى ديگر، با خوارج مواجه بودند كه بنى اميه را كافر دانسته قيام بر ضد آنها و از بين بردن حكومت شان را واجب مى شمردند، و چون هر يك از اين دو دسته براى اثبات ادعاى خود، يك سلسله دلايل دينى در دست داشتند كه بنى اميه قادر به ابطال آنها نبودند لذا فرقهء مرجئه را بوجود آوردند تا در برابر شيعه و خوارج، دلايلى اقامه كرده در ميدان مبارزهء دينى - سياسى، در مقابل آن دو دسته ايستادگى كنند.
فرقهء مرجئه ايمان را عبارت از اعتقاد قلبى محض مى دانستند، و هيچ گونه پشتوانهء عملى اين اعتقاد را لازم نمى شمردند. به عقيدهء اين فرقه، كافى بود كه انسان قلبا مؤمن باشد تا جان و مالش، از نظر اسلام محترم شمرده شود و در آخرت نيز رستگار شود ديگر عمل به احكام ضرورت ندارد در واقع نوعى اباحه گرى داشتند. اين فرقه اعلام مى كردند كه: " با وجود ايمان، هيچ گناهى ضرر ندارد، آن چنان كه با وجود كفر، هيچ عبادتى فايده ندارد "! و باز مى گفتند: " ايمان عبارت از اعتقاد قلبى است، كسى كه قلبا ايمان دارد، هر قدر به زبان، اظهار كفر كند يا بت بپرستد! يا آنكه در كشور اسلامى طبق آئين يهود و
مسيح رفتار كند و در اين حال بميرد، نزد خدا داراى ايمان كامل بوده، اهل بهشت و از بندگان محبوب خدا به شمار مى رود "!!! (1) هدف از اين توجيهات آن بود كه به مردم بقبولانند كه خوددارى خلفاى بنى اميه از تطبيق اعمال خود، با موازين دينى، باعث نمى شود كه از امتيازاتى كه به عنوان " اولوا الأمر "! و زمامداران اسلامى برخوردار بودند، محروم گردند!
بنابراين، شهادت چهل نفر در آغاز خلافت يزيد بن عبد الملك، در واقع نمونه اى از بهره بردارى از فرقهء مرجثه و به منظور آزاد گذاشتن خليفه در ارتكاب هر گونه عمل پليد و ضد اسلامى بود.
امام باقر (عليه السلام) در شام يكى از فرازهاى مهم زندگى پر افتخار پيشواى پنجم، تبعيد آن حضرت به شام مى باشد. هشام بن عبد الملك هميشه از محبوبيت و موقعيت خاص امام باقر (عليه السلام) بيمناك بود. و چون مى دانست پيروان پيشواى پنجم، او را امام مى دانند، همواره تلاش مى كرد مانع گسترش نفوذ معنوى و افزايش پيروان و شيفتگان آن حضرت گردد.
در يكى از سالها كه امام باقر (عليه السلام) همراه فرزند گرامى خود " جعفر بن محمد (عليه السلام) " به زيارت خانهء خدا مشرف شده بود، هشام نيز در مراسم حج حضور داشت. در ايام حج، حضرت باقر (عليه السلام) در مجمعى از مسلمانان، سخنانى دربارهء فضيلت و حق امامت خاندان خود بيان فرمود كه بلافاصله توسط مأموران به گوش هشام رسيد، هشام كه پيوسته وجود امام باقر (عليه السلام) را خطرى براى حكومت خود تلقى مى كرد، از اين سخنان به شدت تكان خورد ولى - شايد بنا به ملاحظاتى - در اثناى مراسم حج متعرض امام (عليه السلام) و فرزند آن حضرت نشد لكن به محض آنكه به " دمشق " پايتخت خود بازگشت، به حاكم مدينه، دستور داد امام باقر (عليه السلام) و فرزندش جعفر بن محمد (عليه السلام) را روانهء شام سازد.
امام (عليه السلام) ناگزير همراه فرزند ارجمند خود، عازم دمشق شد، هشام براى اينكه عظمت ظاهرى خود را به رخ امام بكشد، و ضمنا به خيال خود از مقام آن حضرت بكاهد، سه روز
اجازهء ملاقات نداد. گويا هشام در اين سه روز در اين فكر و انديشه بود كه چگونه با امام (عليه السلام) روبرو شود و چه طرحى بريزد كه از موقعيت و مقام امام (عليه السلام) در انظار مردم كاسته شود؟
البته اگر دربار حكومتى هشام كانون پرورش علما و دانشمندان و مجمع سخندانان و اهل دانش بود امكان داشت دانشمندان برجسته اى را دعوت نموده مجلس بحث و مناظره‌اى تشكيل بدهد ولى از آنجا كه دربار خلافت اغلب زمامداران اموى، و از آن جمله هشام، از وجود چنين دانشمندانى خالى بود و شعرا و داستانسرايان و مديحه‌گويان، جاى خالى رجال علم را گرفته بودند، هشام به فكر تشكيل چنين مجلسى نيفتاد زيرا به خوبى مى دانست اگر از راه مبارزه و مناظرهء علمى وارد شود هيچ يك از درباريان او، از عهده ء مناظره با امام باقر (عليه السلام) بر نخواهند آمد از اين جهت تصميم گرفت از راه ديگرى وارد شود كه به نظرش پيروزى او مسلم بود.
آرى با كمال تعجب هشام تصميم گرفت يك مسابقهء تيراندازى! ترتيب داده امام (عليه السلام) را در آن مسابقه شركت بدهد تا بلكه در اثر شكست در مسابقه، امام (عليه السلام) در نظر مردم شكست بخورد! به همين جهت پيش از ورود امام (عليه السلام) به قصر خلافت، عده اى از درباريان را واداشت نشانه اى نصب كرده مشغول تيراندازى گردند، امام باقر (عليه السلام) وارد مجلس شد و اندكى نشست، ناگهان هشام رو به امام كرد و چنين گفت: آيا مايليد در مسابقه تيراندازى شركت نمائيد؟ حضرت فرمود: من ديگر پير شده ام و وقت تيراندازيم سپرى شده است مرا معذور دار. هشام كه خيال مى كرد فرصت خوبى بدست آورده است و امام باقر (عليه السلام) را در چند قدمى شكست قرار داده است اصرار و پافشارى كرد و سوگند داد و در اين هنگام به يكى از بزرگان بنى اميه اشاره كرد كه تير و كمان خود را در اختيار آن حضرت قرار بدهد.
امام (عليه السلام) دست بر دو كمان را گرفت و تيرى در كمان نهاد و نشانه گيرى نموده تير را درست به قلب هدف زد! آنگاه تير دوم را به كمان گذاشت و تير در چوبهء تير قبلى نشست و آن را شكافت، و تير سوم به تير دوم اصابت كرد! و به همين ترتيب نه تير پرتاب نمود كه هر كدام به چوبهء تير قبلى خورد! و جايگزين گرديد.
اين عمل شگفت انگيز، حاضران را به شدت، تحت تأثير قرار داده اعجاب و تحسين
همه را برانگيخت. هشام كه نقشه اش نقش بر آب شده بود، به شدت ناراحت شد و بى اختيار گفت: آفرين بر تو اى اباجعفر! تو سرآمد تيراندازان عرب و عجم هستى چگونه مىگفتى پير شده ام؟! آنگاه سر به پائين افكند و لحظه‌اى به فكر فرو رفت. سپس امام باقر (عليه السلام) و فرزند عاليقدرش را در جايگاه مخصوص، كنار خود جاى داد و فوق العاده تجليل و احترام نمود و رو به امام كرد گفت: قريش از پرتو وجود تو شايستهء سرورى عرب و عجم مى باشد، اين تيراندازى را چه كسى به تو ياد داده است؟ و در چه مدتى آن را فرا گرفته اى؟ حضرت فرمود: مى دانى كه اهل مدينه به اين كار عادت دارند من نيز در أيام جوانى مدتى به اين كار سرگرم بودم ولى بعد، آن را رها كردم، امروز چون تو اصرار كردى ناگزير آن را پذيرفتم. هشام گفت: آيا جعفر " حضرت صادق (عليه السلام) " نيز مانند تو در تيراندازى مهارت دارد امام فرمود: " ما خاندان امامت همه كمالات ظاهرى و باطنى را كه در آيهء " اكمال " (1) به آن ارشاد شده است از يكديگر به ارث مى بريم و هرگز زمين از چنين افرادى (حجت) خالى نمى ماند ". (2) مناظره با اسقف مسيحيان گرچه در دربار هشام، براى ابراز عظمت علمى پيشواى پنجم، زمينهء مساعدى نبود، ولى از حسن اتفاق، پيش از آنكه پيشواى پنجم، شهر دمشق را ترك گويد، فرصت بسيار مناسبى پيش آمد و امام براى بيدار ساختن افكار مردم و معرفى مقام علمى خود، به خوبى از آن استفاده نمود و افكار عمومى شام را منقلب ساخت بدين معنى كه چون هشام دستاويز مهمى براى جسارت بيشتر، به پيشگاه امام پنجم (عليه السلام)، در دست نداشت ناگزير با مراجعت امام پنجم (عليه السلام) به مدينه موافقت كرد. هنگامى كه امام (عليه السلام) همراه فرزند گرامى خود، از قصر خلافت خارج شد، در انتهاى ميدان مقابل قصر، با جمعيت انبوهى روبرو گرديدند كه همه نشسته بودند امام (عليه السلام) از وضع آنها و علت اجتماعشان جويا شد، گفتند اينها كشيشان و راهبان مسيحى هستند كه در مجمع بزرگ ساليانه خود گرد
آمده اند و طبق برنامه ى همه ساله منتظر اسقف بزرگ مى باشند تا مشكلات علمى خود را از او بپرسند. امام (عليه السلام) به ميان جمعيت تشريف برد و به طور ناشناس در آن مجمع بزرگ شركت فرمود. اين خبر فورا به هشام گزارش داده شد، هشام افرادى را مأمور كرد تا در انجمن مزبور شركت نموده از نزديك ناظر جريان امور باشند.
طولى نكشيد اسقف بزرگ كه فوق العاده پير و سالخورده بود، وارد شد و در ميان تجليل و احترام فراوان، به صدر مجلس هدايت شد، آنگاه نگاهى به جمعيت افكند، سيماى امام باقر (عليه السلام) توجه وى را به خود جلب نمود، رو به امام كرد و گفت:
از ما مسيحيان هستيد يا از مسلمانان؟
امام باقر (عليه السلام): از مسلمانان.
از دانشمندان آنان هستيد يا از افراد نادان؟
از افراد نادان نيستم!
اول من سؤال كنم يا شما مى پرسيد؟
اگر مايليد شما سؤال كنيد.
به چه دليل شما مسلمانان ادعا مى كنيد كه اهل بهشت غذا مى خورند و مىآشامند ولى مدفوعى ندارند؟ آيا براى اين موضوع، نمونه و نظير روشنى در اين جهان، وجود دارد؟
بله، نمونهء روشن آن در اين جهان جنين است كه در شكم مادر تغذيه مى كند ولى مدفوعى ندارد!
عجب پس شما گفتيد از دانشمندان نيستيد؟
من چنين نگفتم. بلكه گفتم از نادانان نيستم!
سؤال ديگرى دارم.
بفرمائيد.
به چه دليل عقيده داريد كه ميوه ها و نعمتهاى بهشتى كم نمى شود و هر چه از آنها مصرف شود، باز به حال خود باقى و هرگز كاهش پيدا نمى كنند؟ آيا نمونهء روشنى از
مشهودات اين جهان، مى توان براى اين موضوع ذكر كرد؟
آرى، نمونه روشن آن در عالم محسوسات آتش است، شما اگر از شعله چراغى، دهها چراغ را روشن كنيد، شعلهء چراغ اول به جاى خود باقى و از آن به هيچ وجه كاسته نمى شود!
... اسقف هر سوال مشكلى را كه بنظرش مىرسيد، همه را پرسيد و جواب قانع كننده شنيد و چون خود را ناتوان يافت، به شدت ناراحت و عصبانى شد و گفت: مردم! دانشمند والامقامى را كه به مراتب، اطلاعات و معلومات مذهبى او از من بيشتر است، به اينجا آورده ايد كه مرا رسوا سازيد تا مسلمانان بدانند پيشوايان آنها از ما برتر و داناترند؟ به خدا سوگند ديگر با شما سخن نخواهم گفت و اگر تا سال ديگر زنده ماندم، مرا در ميان خود نخواهيد ديد. اين را گفت و از جا برخاست و بيرون رفت. (1) اين جريان به سرعت در شهر دمشق پيچيد و موجى از شادى و هيجان در محيط مسلمانان بوجود آورد. هشام به جاى آنكه از پيروزى افتخارآميز علمى امام باقر (عليه السلام) بر بيگانگان خوشحال گردد، بيش از پيش از نفوذ معنوى امام (عليه السلام) بيمناك شد و ضمن ظاهر سازى و ارسال جايزه براى آن حضرت، پيغام داد كه حتما همان روز دمشق را ترك گويد!، و روى خشمى كه از ناحيهء پيروزى علمى امام (عليه السلام) به او دست داده بود، كوشش كرد اين موفقيت علمى و اجتماعى امام (عليه السلام) را با حربهء زنگ زده تهمت از بين ببرد و رهبر عاليقدر اسلام را متهم به گرايش به مسيحيت نمايد! لذا با كمال ناجوانمردى به برخى از فرمانداران خود (فرماندار شهر مدين) در سر راه آن حضرت در بازگشت به مدينه، چنين نوشت: " محمد بن على پسر ابوتراب، همراه فرزندش نزد من آمده بود، وقتى آنها را به مدينه باز گرداندم، نزد كشيشان رفتند و با گرايش به نصرانيت!! به مسيحيان، تقرب جستند. ولى من به واسطهء خويشاوندى كه با من دارند، از كيفر آنان چشم پوشيدم. وقتى كه اين دو نفر به شهر شما رسيدند، به مردم اعلام كنيد كه من از آنان بيزارم "!!
ولى تلاشهاى مذبوحانهء هشام براى پوشاندن حقيقت، به جائى نرسيد و مردم شهر مزبور كه ابتداء تحت تأثير تبليغات هشام، قرار گرفته بودند، در اثر احتجاجها و نشانه‌هاى امامت كه از آن حضرت ديده شد، به عظمت و مقام واقعى پيشواى پنجم پى بردند. و بدين ترتيب سفرى كه ابتداء به اجبار و تهديد، جهت تحقير پى ريزى شده بود، به يكى از سفرهاى ثمربخش و آموزندهء علمى تبديل گشت!
خطبه در شام امام صادق (عليه السلام) مى فرمايد: هنگامى كه پدرم محمد بن على به شام تبعيد شد از مردم مى شنيد كه به همديگر نشان مى دهند اين همان فرزند ابى تراب!! مى باشد امام باقر (عليه السلام) پشتش را به سمت جدار قبله تكيه داد و حمد و سپاس خدا را گفت و ثناى او را خواند و بر پيامبر خدا (صلى الله عليه وآله) درود فرستاد سپس فرمود:
" اجتنبوا اهل الشقاق، وذرية النفاق، وحشوا النار وحصب جهنم عن البدر الزاهر، و البحر الزاخر والشهاب الثاقب، وشهاب المؤمنين، والصراط المستقيم، من قبل ان نطمس وجوها فيردها على أدبارها أو نلعنهم كما لعن اصحاب السبت، وكان امرالله مفعولا ثم قال بعد كلام: أبصنو رسول الله (صلى الله عليه وآله) تستهزئون؟ أم بيعسوب الدين تلمزون؟ و أى سبيل بعده تسلكون؟ وأى حزن بعده تدفعون؟! هيهات! هيهات! برزولله بالسبق، و فاز بالخصل، واستوى على الغاية وأحرز على الختاب، فأنحسرت عنه الأبصار، و خضعت دونه الرقاب وفرع الذروة العليا، فكذب من رام نفسه السعى، واعياه الطلب، فأنى لهم التناوش من كان بعيد؟ وقال:
أقلوا عليهم لا أبا لأبيكم - من اللوم او سدوا - الذى سدوا - اولئك قوم! إن بنوا احسنو البناء - وان عاهدوا أوفوا وان عقدوا شدوا. فأتى سيد ثلمة اخى رسول الله اذ شفعوا وشقيقه اذ نسبوا ونديده اذ قتلوا وذى قرنى كنزها اذ فتحوا، ومصلى القبلتين اذ تحرفوا والمشهود له بالأيمان إذ كفروا والمدعى نبذ عهد المشركين اذ نكلوا، والخليفة على المهاد ليلة الحصار اذ جزعوا، والمستودع الأسرار ساعة الوداع ". (1)
ملخص معانى اين كلمات آنست كه شما چه حقى داريد دربارهء شهاب ثاقب ايمان كه على بن ابيطالب (عليه السلام) باشد با آنهمه سوابق درخشان مبارزاتى با آنهمه خدمات خوابيدن به جاى رسول الله، مبارزه در بدر و حنين و احزاب و با وجود برادرى رسول الله (صلى الله عليه وآله) با آنهمه سوابق نمازگزارى به دو قبله و... جسارت نمائيد تا همانند اهل كتاب و يهود گرديد كه پشت به اولياى خود نمودند و خوار و ذليل شدند....
سخنرانى در محفل شام صاحب سفينة البحار در بخش مربوط به امام باقر (عليه السلام) سخنان كوبنده آن حضرت را در محفل هشام اين چنين آورده است: " هنگامى كه امام باقر (عليه السلام) به محفل هشام در شام فرا خوانده شد امام (عليه السلام) وارد نشيمنگاه هشام گرديد از باب ادب اسلامى سلام عمومى به تمام حاضران انجام داد بى آنكه اختصاصا به خليفه به عنوان خلافت و امارت سلامى بگويد. و بدون كسب إذن در قسمتى نشستند اين دو عمل امام (عليه السلام) باعث ناراحتى فوق العاده ء هشام گرديد. به حدى كه همانند ديگر گردنكشان شروع به كلمات ناهنجار در مورد على (عليه السلام) نمود كه جد شما بود كه شق عصاى مسلمانان نمود و در صدر اسلام آنهمه مسائل به وجود آورده. پس از توبيخ هشام، طبق نقشهء طراحى شده اطرافيان و درباريان شروع به توبيخ و مذمت نمودند هنگامى كه آنان از صحبت كردن فارغ شدند امام باقر (عليه السلام) به پا خاست و شروع به سخنرانى نمودند و فرمودند: " مردم! به كجا مى رويد؟ از شما چه خواسته اند وشما چه چيزى انجام مى دهيد؟ خداوند متعال با ما اهل بيت در روز نخست شما را هدايت كرد و آخرين شما را هم با ما هدايت مى كند اگر شما امروز ملك موقتى داريد ملك ما دائمى و هميشگى است بالاتر از ملك ما، ملك ديگرى وجود ندارد چون ما اهل عاقبت هستيم و خداوند مى فرمايد: " والعاقبة للمتقين " پايان كار و نتيجه مطلوب از آن تقوى پيشگان مى باشد ".
هشام كه تحمل اين سخنان را نداشت دستور داد امام را حبس كنند هنگامى كه وارد حبس شد در حبس هم دست به افشاگرى زد تمام محبوسين دور او را گرفتند و به سخنان او گوش فرا مى دادند زندانيان به هشام اطلاع دارد كه اوضاع زندان با ورود امام
متشنج گرديده است هشام دستور داد او را از زندان بيرون آوردند و با قافله حكومتى كه " بريد " گفته مى شد به مدينه بازگردانند و سفارش نمود كه در بين راه چيزى به آ ن ان نفروشند و بين آنان و غذا و نوشيدنى فاصله ايجاد كنند امام (عليه السلام) و همراهان سه روز بود كه دسترسى به طعام و آب نداشتند تا اينكه به شهر " مدين " رسيدند پس دروازه شهر را به روى آنان بستند ياران امام (عليه السلام) از گرسنگى و تشنگى شكايت سر دادند امام (عليه السلام) به تعدادى كه مشرف بر شهر بود بالا رفتند و با صداى بلند كه مردم شهر آن را مى شنيدند ندا دادند:
" يا اهل المدينة الظالم اهلها انا بقية الله ويقول الله بقية الله خير لكم ان كنتم مؤمنين و ما انا عليكم بحفيظ "، " اى مردم ستمگر شهر من همان حجت و ذخيرهء خدا بر شما هستم اگر شما افراد مؤمن بوده باشيد من ديگر حافظ بلاهاى آسمانى بر شما نيستم ".
در جمع ساكنان مدين پيرمردى بود به سراغ مردم شهر رفت و با آنان گفتگو آغاز نمود و گفت: " مردم به خدا قسم اين ندا همان دعوت شعيب نسبت به قوم و جمعيت خود بود اگر بازار و مغازه‌هاى خود را به روى اين نداگر باز نكنيد بالا از بالاى سر و پائين پايتان شما را فرا خواهد گرفت گفته‌هاى مرا باور كنيد و دست از اين عمل خود برداريد من ناصح راستين نسبت به شما هستم ". در اثر اين سخنان بود كه مغازه ها را گشودند و از امام و ياران او استقبال شايسته به عمل آوردند. (1) تعليم مناسك حج در سفينة البحار آمده است: " شيعه پيش از آنكه امام باقر (عليه السلام) قدم به دائرهء حيات علمى بگذارد از نظر مسائل حج در نابسامانى عجيبى به سر مى بردند به حدى كه حلال و حرام مناسك را خوب نمى شناختند و گاهى از ديگران پيروى مى كردند اين ابوجعفر امام محمد باقر (عليه السلام) بود كه مناسك حج و حرام و حلال آن را تعليم داد به حدى كه آن ديگران بودند به شيعيان محتاج شدند ". (2)
بخش پنجم ` رهنمودها و ارشادات امام باقر (عليه السلام)
بخش پنجم / رهنمودها و ارشادات امام باقر (ع)...
امام باقر (عليه السلام) و سيرهء عملى و اخلاقى او در روزگارى كه مردم جهان در سراشيبى سقوط اخلاقى و پايمال شدن ارزشهاى معنوى پيش مى روند و هر روز هزاران حادثه و اتفاق سوء در اثر عدم توجه به معيارهاى اخلاقى و ارزشهاى معنوى رخ مى دهد به حدى كه جهان را در مسير سقوط ارزشهاى الهى و انسانى قرار داده است و روزى نيست كه ما شاهد بروز دهها نوع فاجعهء و حادثه اخلاقى نبوده باشيم، عوامل انظباطى و وسائل كنترل اين نوع حوادث نه تنها در جلوگيرى از وقوع چنين حوادث تكان دهنده تأثير گذار نيستند بلكه گاهى بر پيچيدگى و ابهام آنها، نيز مى افزايند و مردم را در سرگردانى و بهت و اضطراب بيشترى سير مى دهند از آنرو كه خود ضابطين و كنترل كنندگان، عامل به اوامر خويش، و نهى پذير از نواهى خويش نيستند در چنين شرايطى است كه بحرانهاى روحى روز به روز عميق تر، شديدتر، و سنگين تر مى گردد و مربيان و دلسوزان واقعى اصلاح و تهذيب و پاكسازى محيط روحى زندگى را، مأيوس كننده تر مى بيند، به حدى كه دستگاههاى عريض و طويل انتظامى، قضايى، دادگسترى مجامع مختلف جهان، نه تنها پاسخگوى يك هزارم جرمها و جنايات و خلافكاريها نمى گردند بلكه گاهى خود همين عوامل نيز دچار آلودگيها و بحران زدگيها و سردرگمى ها مى گردند و مشمول آن ضرب المثل معروف و پيش پا افتاده مى گردند كه مى گويد: " از قضا اسكجيين صفراء فزود " پس در چنين اوضاع بحرانى، و در چنين شرايط انحطاط معيارهاى اخلاقى در سطح جهان چه بايد كرد؟ به كجا مى بايست پناه برد؟ و از كدام دارو مى توان اميد شفا داشت؟
در پاسخ با كمال صراحت و قاطعيت مى توان گفت: علاج تمام نابسامانيهاى روحى و معنوى و داروى شفابخش بدون تأثيرات منفى تمام گرفتاريها و بحرانهاى اخلاقى و
ارزشى، بازگشت به در خانه اهل بيت عصمت و طهارت، و مراجعه به اين مناديان سعادت و سلامت، و توسل به ذيل عنايت تربيتى و اخلاقى، اين الگوهاى فضيلت و معنويت مىباشد و دنيا هر مقدار كه از اين منابع شفأ و رحمت، و از اين اصلاح‌گران اصلاح شدهء الهى، فاصله بگيرد يقينا به همان اندازه گرفتار بحران عذاب وجدان، و نابسامانى‌هاى اخلاقى و روانى خواهد شد و بس، چون اينان مناديان اصول فضيلت آفرين قرآن كريم و تعاليم عاليه الهى هستند كه هدف آن " فيه شفاء ورحمة " مى باشد.
اينان ترويج كنندگان سيرهء پاك نبوى (صلى الله عليه وآله) هستند جايى كه در حق او آمده است:
" انك لعلى خلق عظيم ".
اى رسول گرامى من! تو سرشار از اخلاق و فضيلت و مالامال از ارزشهاى معنويت و انسانيت هستى و تنها راه روش توست كه نجاتبخش و حيات آفرين است نه راهها و شيوه‌هاى معمولى و بشرى كه خود ضد ارزش و توليد كنندهء فساد و تباهى در جامعه مىباشند.
پيشوايى كه در صدد نشان دادن سيرهء عملى او هستيم يكى از آن مشعلداران هدايت و سعادت و يكى از راهنمايان واقعى جامعهء بشرى مى باشد كه خود عامل به گفته ها و رهنمودهاى خويش، و نهى پذير از نواهى خويشتن مى باشد بلكه به اصول اخلاقى از آن زاويه مىنگرد كه آنها خود هدف و غايت مطلوب هستند نه ابزار كار و نردبان صعود به هدف، دروغ، بىحيايى، ظلم و فساد و فحشاء... خود به خود زشت و ناروا و نامطلوب است نه از آن نظر كه امروز در تأمين هدف شخصى من، كارآيى ندارند پس ناروا و نامطلوب هستند و اگر روزى نقشى در روند كار من داشته باشند پس مطلوب و زيبا و مورد پسند خواهند بود نه در هر زمان و مكان و هر فرد... مگر موردى كه خود موضوع از ميان رخت بربندد و اصولا مورد گفتگو عوض شود و استحاله يا تبدل از وضعى به وضع ديگر گردد كه طبعا حكم آن نيز، تغيير و تبديل خواهد يافت.
از اصل موضوع بيشتر دور نشويم گفتگوى ما در سيرهء عملى امام باقر (عليه السلام) به عنوان يكى از مشعلداران هدايت و ارشاد مردم بود از زندگى عملى او، گلچينى‌هايى را ارائه
مى دهيم و اطمينان داريم.
هر كدام از اين نمونه ها، سعادت آفرين و تسلى بخش آلام روحى و معنوى مردم خداجوى مى باشد آنان كه مى خواهند به منجلاب فساد و تباهى روزگار نيفتند و پاك بمانند.
1. ياد هميشگى خدا:
امام صادق (عليه السلام) مى فرمايد: پدرم همواره خدا را به ياد مى آورد و دائم مشغول ذكر خدا بود، هر گاه مشغول صرف طعام مى شد، هر گاه دست از طعام مى كشيد، و اگر با مردم مشغول صحبت بود باز از ذكر خدا غفلت نداشت، و مى ديدم كه كلمه ى " لا إله الا الله " را متكلم است ما را دور خود گرد مى آورد ومأكر خود مىساخت تا طلوع آفتاب به ذكر گويى يا به قرائت قرآن مشغول باشيم. (1) عامل گرفتارى نوع مردم جهان، غفلت از ياد خدا و فراموش نمودن خدا در زندگى و در روابط فردى و اجتماعى است. ذكر خدا اطمينان بخش زندگى، و لنگر نگهدارنده از سقوط در سراشيبى ها و انحطاطها است.
2. در مراسم حج:
" افلخ " نام يكى از خدمتگزاران امام باقر (عليه السلام) مى گويد: همراه سفر حج امام بودم هنگامى كه وارد مسجد الحرام شديم و چشم امام (عليه السلام) به كعبه خانهء خدا افتاد امام شروع به گريه نمودند به حدى كه صداى گريه، بلند شد. گفتم: پدر و مادرم فداى تو باد على بن حمزه معروف به كسايى فارسى الأصل در كوفه بزرگ شده است و در بغداد سكونت مى ورزيد. نحوى پيشواى نحو و قرائت و تفسير در قرن دوم هجرى و يكى از دوستداران راستين اهل بيت (عليه السلام) مى باشد او در يكى از آباديهاى اطراف كوفه متولد گرديد و در همانجا مقدمات و مبادى علوم را فرا گرفت در كبرسن به نحو و علوم ادبى پرداخت در بغداد سكونت گزيد و در رى در هفتاد سالگى وفات نمود او مؤدب و معلم هارون الرشيد و فرزندش امين بود، او از نظر نژاد ايرانى است اخبار و مطالب او با
دانشمندان و ادباء فراوان مى باشد.
زركلى صاحب الأعلام مى نويسد: " او تصنيفات و تأليفات متعددى دارد: يكى از آنها " معانى القرآن "، " المصادر "، " الحروف "، " القراات "، " النوادر " و " المتشابه في القرآن " مى باشد او در سال 189 ه‍ در رى از دنيا رفت ". (1) صاحب الكنى والألقاب مى نويسد: ابوالحسن على بن حمزه كوفى بغدادى شيعى مقرى نحوى، يكى از قرآء هفتگانه معلم محمد امين پسر هارون الرشيد بوده است و علامه بحر العلوم (قدس سره) گويد: " او قرائت را از حمزة بن حبيب زيات فرا گرفت نزد وى آمد در حالى كه به كساء پيچيده بود پس حمزه پرسيد كيست اين فرد كه قرائت مى كند؟ گفتند:
كسائى پس اين اسم بر او باقى ماند برخى نيز گفته اند او با كساء و عباى خود احرام بست پس ملقب به كسائى گرديد. (2) برخى گفته اند كه رشيد در سال 189 مسافرتى به طوس نمود كه همراه او كسائى و محمد بن حسن شيبانى فقيه حنفى حضور داشت پس اتفاقا هر دو آنها در رى مردند و هارون گفت فقه و عربيت هر دو در رى مدفون شدند و در فهرست ابن نديم نيز آمده است كه كسائى در سال 179 در " زيتونيه " قريه اى از قراء رى از دنيا رفت ".
3. اهميت عالم:
مرگ يك عالم در نظر شيطان، خوشحال كننده تر از مرگ هفتاد عابد است. (3) 4. كوچكى دنيا:
من برادرى داشتم كه در نظرم بزرگ و با عظمت بود، و علت آن كوچكى دنيا در نظر
او بود. (1) 5. رعايت اعتدال:
در مصائب، شكيبا باشد، به حقوق ديگران تجاوز مكن، و نسبت به ديگران تا آن حد كارسازى كن كه ضررش بر تو بيش از سود آن نباشد. (2) 6. سه چيز در سه چيز:
خداوند سه چيز را در سه چيز پنهان نموده است: رضا و خشنودى خود را در پرستش و عبادت پنهان نموده است، هيچ عبادتى را كوچك مشمار، شايد رضاى خدا در همان عبادت كوچك باشد. خشم خود را در گناهان پنهان نموده است، هيچ گناهى را كوچك مشمار، شايد بواسطهء همان گناه مورد خشم او واقع شوى. بندگان محبوب خود را در ميان مردم پنهان كرده است، هيچ فردى را حقير مشمار، شايد همان فرد، بنده محبوب خدا بوده باشد. (3) 7. مشكل ترين اعمال:
مشكل ترين (بهترين) اعمال، سه چيز است: رعايت برابرى در مال و ثروت، با برادران مسلمان، رعايت انصاف با مردم. ياد خدا كردن در همه حال. (4) 8. بى نيازى از مردم:
هر كس به اين انگيزه در طلب مال دنيا باشد تا از مردم بى نياز باشد و وسيلهء آسايش خانوادهء خود را فراهم سازد و نسبت به همسايگان نيكى نمايد، روز رستاخيز چهرهء او مثل ماه چهارده شبه درخشان خواهد بود. (5) 9. سخاوت:
جابر جعفى از امام باقر (عليه السلام) روايت مى كند: كه فرمودند: " سخاء المرء عما في ايدى
الناس، اكثر من سخاء النفس والمال، مروة الصبر في حال الفاقة والحاجة و التعفف و الغناء اكثر من مروة الأعطاء، و خير المال، الثقة بالله وألياس عما في أيدى الناس ".
" ارزش بى نيازى فرد، از آنچه در اختيار مردم است بيشتر از بخشيدن جان و مال به آنان مى باشد، و ارزش جوانمردى توأم با شكيبائى در حال تنگدستى و نياز، پاكدامنى و غناى طبع در هنگام بى چيزى بيشتر است از جوانمردى به بخشش مال، بهترين دارايى و ثروت، اعتماد به خدا و چشم پوشى و قطع اميد از ثروت ديگران مى باشد ".
10. عزت نفس:
امام باقر (عليه السلام) فرمودند: " بئس العبد، عبد له رغبة يذله "، چه قدر بنده ناشايستى است، بنده اى كه داراى هوس و طمع نفسانى است كه او را به ذلت مى كشاند. (1) 11. پندى كه امام به من دادند:
محمد بن منكدر گويد: " در ساعت داغ و گرم هواى مدينه بيرون آمدم ناگاه امام باقر (عليه السلام) را كه فرد تنومندى بود ملاقات نمودم در حالى كه در آن هواى گرم، به دو غلام خود تكيه داده بود و راه مى رفت در دل خود گفتم بزرگى از بزرگان قريش در اين حال و هواى گرم در جستجوى مال دنيا بيرون آمده است؟ حتما او را موعظه خواهم نمود. به نزديكش آمدم و سلام گفتم امام (عليه السلام) با اندك حالت خشم پاسخ سلام مرا دادند در حالى كه عرق از بدنش سرازير بود.
گفتم: خداوند صلاح كار را پيش آورد، بزرگى از بزرگان قريش در اين ساعت گرم و در اين وضعيت وجودى در جستجوى دنيا بيرون آمده است؟ اگر احيانا مرگ در چنين حالى به سراغ آيد چگونه پاسخگو خواهى بود؟
امام (عليه السلام) دست از غلامان بركشيد تكيه به ديدار نمود و فرمودند: اگر مرگ در چنين حالى به سراغ من بيايد مرا در انجام طاعتى از طاعات الهى خواهد يافت مرا كه در مقام حفظ آبروى خود از تو و از ديگر مردم هستم، من وقتى از مرگ مى ترسيدم هنگامى به
سراغ من مى آمد كه من در معصيتى از معاصى به سر مى بردم گفتم: خداوند تو را مشمول رحمت نامحدود خود قرار دهد خواستم تو را موعظه كنم تو مرا موعظه و اندرز دادى. (1) 12. كم درآمد و پرخرج:
امام صادق (عليه السلام) مى فرمايد: " پدرم كم درآمد و پرخرج هر روز جمعه، صدقه بيرون مى كرد و مى فرمود: صدقه در روز جمعه، فضيلتش چند برابر است آنچنان كه روز جمعه چند برابر ديگر روزها فضيلت دارد ". (2) 13. احترام به نيازمند:
امام صادق (عليه السلام) مى فرمايد: هرگز نيازمندان را با حقارت و كوچكى صدا نمى زد و هرگز نمى گفت اى فقير اين را بگير يا اى سائل بر تو مبارك باد بلكه همواره مى فرمود آنان را با بهترين نامها (3).
14. پرسش و پاسخ:
دانشمند شامى از امام محمدباقر (عليه السلام) پرسيد نخستين چيزى كه خداوند متعال خلق كرده است چيست؟ در صورتى كه از آن ديگران پرسيده ام هر كدام چيزى گفته اند: برخى گفته اند سرنوشت مى باشد و برخى گفته‌اند علم را خلق نموده است و آنگاه روح را خلق كرده است امام باقر (عليه السلام) فرمودند:
نخستين مخلوق " آب " مى باشد و هر موجود ديگرى انتسابش به آب مى باشد ولى موجود ديگرى نيست كه انتساب آب به آن باشد خداوند باد را نيز از آب آفريده است هر چيزى را از " عدم " و نبود مطلق آفريده است اگر چيزى از چيز ديگرى خلق مى نمود پيوند و ارتباط آن، هرگز قطع نمى گشت. همراه آن مى گشت در اين صورت تعدد قدما، لازم مى آمد. (4)
15. خروج قائم:
نعمانى از امام باقر (عليه السلام) روايت نموده است: " هنگامى كه قائم آل محمد (صلى الله عليه وآله) ظاهر مى گردد خداوند متعال او را با انواع فرشتگان يارى مى دهد فرشتگانى كه جبرئيل پيشرو آنان ميكائيل در دست راست، اسرافيل در سمت چپ و رعب پيشاپيش و پشت سر، راست و چپ او قرار دارند و فرشتگان مقرب در كنار او نخستين فردى كه با او بيعت مى كند محمد (صلى الله عليه وآله) وعلى (عليه السلام) مى باشند. او شمشير برنده اى دارد كه خداوند به بركت آن روم، چين، ترك، ديلم، سند، هند، كابل، خزر... را فتح مى نمايد. (1) 16. نه شرق نه غرب:
امام باقر (عليه السلام) به سلمة بن كهيل و حكم بن عيينه فرمودند: " إما شرقا أو غربا فلا تجدان علما صحيحا إلا شيئا صحيحا خرج من عندنا اهل البيت ". (2) خواه به شرق برويد خواه به غرب رو آوريد هرگز علم و دانش درستى جز پيش ما پيدا نخواهيد كرد.
17. توصيه به عمر بن عبد العزيز:
امام باقر (عليه السلام) وارد محفل عمر بن عبد العزيز گرديد: او از امام (عليه السلام) درخواست موعظه و نصيحت نمود امام (عليه السلام) با توجه به موقعيت خليفه فرمودند:
" توصيه مى كنم كه كوچك مسلمانان را به منزلهء " فرزند " متوسط آنان را " برادر " و بزرگانشان را " پدر " خود بداين به فرزند رحم به برادر را حسن و به پدر نيكى و اگر نيكى انجام دادى پس آن را پرورش بده (يعنى ناقص و خدشه‌دار منما). (3) 18. توصيه به برادران دينى:
جابر مى گويد ما جمعى از افرادى كه از حج برگشته بوديم وارد محضر امام (عليه السلام) شديم
به محضرش عرض نموديم لطفا ما را نصيحت نما اى فرزند رسول خدا!
امام (عليه السلام) فرمودند: " مى بايست قوى و نيرومند شما به ضعيف و ناتوانتان كمك كند، هر كدام از شما خيرخواه آن ديگرى باشد به همان ترتيب كه خيرخواه خويشتن است، اسرار ما را بپوشانيد، دشمنان را به گردنهاى ما تحميل ننمائيد، بنگريد آنچه را كه از سوى ما به شما مى رسد اگر موافق قرآن مجيد باشد پس دريافت كنيد، اگر مخالف قرآن باشد پس ردش كنيد و اگر امر بر شما مشتبه گردد پس در مورد مشتبه توقف نماييد، و شرح آن را به خود ما برگردانيد تا آنكه شرح و تفصيل دهيم اگر همانگونه باشيد كه توصيه نموده ايم به ديگرى تعدى و تجاوز نمى كنيد و اگر كسى از شما تا ظهور ما بميرد پس در حكم شهيد مى باشد و اگر قائم ما را درك كند و در ركاب او بميرد پس اجر دو شهيد را دارد و اگر در پيش در راه دفاع از ما بميرد اجر 20 شهيد را دارد ". (1) ضرب نخستين سكه به راهنمايى امام باقر (عليه السلام) على كسايى (2) فرزند حمزه دانشمند معروف نحوى مى گويد: روزى هارون الرشيد را
ملاقات كردم كه مبالغ بسيارى از درهم و دينار پيش خود گذاشته و بين درباريان قسمت مى كند.
هارون در خاتمهء عمل درهمى برداشت و مدتى با دقت به نقش و سكه آن نگريست و سپس از من پرسيد مى دانى نخستين كسى كه در اسلام اين نقش و خطوط را بر درهم و دينار نگاشت كه بود؟ گفتم: مشهور است كه عبد الملك مروان بود پرسيد مى دانى چه عواملى او را بر اين كار وادار كرد. گفتم: نه.
هارون گفت: از من بپرس و چنين شرح داد كه پيش از عبد الملك پارچه هائى از مصر مى آوردند و روى آن را با خطوط رنگارنگ و با علامتها و نقشها گلدوزى مى كردند و پارچه ها اختصاص به كشور روم داشت از آن نظر كه در آن موقع، غالب مردم در دين مسيحيت بودند لذا آن خطوط و نقشها را به خط رومى با جملهء " أب - ابن و روح القدس " كه شعار مسيحيت است تزيين مى نمودند.
روزى عبد الملك نگاهى به آن خطوط افكند و گفت آنها را به عربى ترجمه نمايند وقتى معنى آن را فهميد سخت برآشفت و گفت چقدر براى مسلمانان ننگ آور است كه شعار مسيحيت را با دست خود نشر و ترويج نمايند؟
سپس عبد الملك بدون درنگ نامه اى به برادرش عبد العزيز (1) بن مروان حكمران مصر نوشت كه به توليدگنندگان پارچه ها و كليهء لباسهايى كه علامت تثليث دارد دستور دهد طراز آنها را تغيير داده و به جاى آن آيهء " اشهد ان لا إله الا هو " را كه دليل توحيد و شعار مسلمانان است بنويسند.
با رسيدن نامه، حاكم مصر دستور داد فرمان خليفه اجراء شود و كليه نقشه‌هايى كه با شعار مسيحيت به عمل مى آيد با شعار مسلمين و كلمه توحيد جا به جا شود.
آنگاه عبد الملك به همه واليان خود در سراسر دنياى اسلامى دستور داد كه نقشه پارچه‌هاى رومى را در قلمرو خود تغيير دهند و به جاى آن از پارچه ها و پرده‌هاى رومى
نزد وى يافت شود با تازيانه‌هاى دردناك و زندانهاى طولانى مجازات گردد.
پارچه‌هاى جديد كه با طراز اسلامى مزين شده بود در همه جا به كار افتاد و از جمله به كشور روم هم رسيد و چون خبر به امپراطور روم رسيد دستور داد طراز آن را براى او ترجمه كنند همين كه از معنى توحيد شهادت بر يگانگى خدا، اطلاع يافت فوق العاده ناراحت شد و در خشم فرو رفت.
سپس ارمغانهاى شايسته اى براى عبد الملك فرستاد وطى نامه اى كه به او نوشت تذكر داد كه پارچه بافى و پرده سازى مصر و ساير شهرها تاكنون تعلق به ما داشته و هميشه با طراز رومى بوده خلفاى پيش از تو هم اين روش را قبول كرده و اعتراضى از خود نشان نداند اگر آنان به راه خطا نرفته اند معلوم مى شود شما راه خطا پيموده ايد و اگر شما به خطا نرفته ايد بايد آنان خطاكار بوده باشند.
اكنون اختيار هر يك از اين دو صورت را قبول داريد انتخاب كنيد و من انتظار دارم كه ضمن قبول هديه‌هاى ناچيز من، دستور داده باشيد پارچه ها را به همان طراز نخستين برگردانند تا موجب مزيد تشكر گردد.
هنگامى كه عبد الملك نامه ى امپراطور روم را خواند، فرستادهء او را با هدايا برگردانيد و به وى گفت: نامه جواب ندارد. نامه رسان برگشت و ماجرا را به اطلاع امپراطور رسانيد امپراطور مجددا نامه اى نوشت.
و اظهار نمود به گمان من هديه‌هاى مرا اندك شمرده اى لذا آن را نپذيرفتى و جواب ندادى بناى هديه را بيشتر نموده و انتظار دارم دستور فرماييد طراز پارچه ها را به همان حال سابق خود برگردانند.
بار دوم هديه امپراطور مورد پذيرش خليفه واقع نگرديد و نامه‌ى او بدون جواب ماند سرانجام امپراطور نامهء سومى را به خليفه نوشت كه فرستادهء من مى گويد تو هديهء مرا ناچيز شمرده و به خواهش او اعتناء ننموده اى به همين جهت هديه تو را افزوده و تقديم مى نمايم.
و به عيسى بن مريم سوگند ياد مى كنم كه اگر طرازها را به شكل نخستين برنگردانى
من هم دستور مى دهم سكه هائى ضرب كنند كه مشتمل بر ناسزا بر پيغمبر اكرم بوده باشد و مى دانيد كه پول رايج كشورهاى اسلامى را جز در كشور من سكه نمى زنند.
با اين وصف، دوستانه از شما، مى خواهم كه هديهء مرا بپذيرى و دستور فرمائى كه طرازهاى پارچه ها به حال شما برگردد و اين خود بزرگترين هديه اى است كه به من مى دهى.
عبد الملك پس از خواندن نامه برآشفت و جهان براى او تيره و تار گرديد تا جائى كه رو به حضار نموده و گفت: فكر مى كنم اگر چنين پيش آمدى بكند من بدترين فرزندان اسلام باشم زيرا تا ابد خيانتى به پيغمبر اسلام نموده ام چون جمع كردن درهم و دينارى كه كليه معاملات و مبادلات بوسيلهء آن انجام مى گيرد كار سهل و آسانى نيست.
سپس عبد الملك بزرگان دربار و مشاورين خود را گرد آورد و با آنان به مشورت پرداخت و از آنان در اين خصوص چاره جويى خواست هيچ كدام نتوانستند نظريه اى درستى بدهند.
در آن ميان روح بن زنباع به عبد الملك گفت: يك نفر هست كه كاملا از عهدهء حل اين مشكل بر مى آيد اما افسوس كه تو عمدا او را از دست داده اى عبد الملك گفت آن شخص كيست گفت او محمد بن على بن حسين (عليه السلام) است.
عبد الملك روح بن نبغ را مجددا مورد خطاب قرار داد و گفت: آيا او مى تواند از عهده اين مهم برآيد؟ گفت: بلى امير، غير از او اين مشكل را كسى حل نمى نمايد.
عبد الملك گفت: استمداد از ايشان براى من بسيار ناگوار است با اين حال چاره اى جز اين نيست نامه اى به فرماندار خود در مدينه نوشت كه على بن الحسين (عليه السلام) را با كمال احترام به سوى شام روانه كن صد هزار درهم براى هزينه سفر و سيصد هزار درهم براى ساير مخارج او بپرداز و بدين گونه وسيله مسافرت و آسايش او و همسفرانش را فراهم آور.
و از آن طرف فرستادهء امپراطور روم را تا آمدن على بن الحسين (عليه السلام) نگاه داشت، وقتى على بن الحسين (عليه السلام) وارد شد عبد الملك جريان را به اطلاع ايشان رسانيد و با كمال بى صبرى از ايشان چاره جويى نمود.
امام سجاد (عليه السلام) با كمال بى اعتنائى به موضوع، گفت: اين كار از دو نظر چندان مهم نيست يكى آنكه خداوند به اين كافر مهلت زندگى، نخواهد داد كه نقشه ى شوم خود را عملى نمايد، ديگر آنكه ما چاره آسانى از جلوگيرى مرام شوم او داريم و آن اين است كه دستور ده صنعتگران حاضر شوند و براى سكهء نوساز اسلامى قالب تهيه نمايند به يك روى آن كلمهء توحيد " شهد الله انه لا إله الا هو " و در روى ديگر " محمد رسول الله " باشد و در اطراف آن نام و شهر و تاريخ آن سال را ضرب كنند.
سپس براى آنكه سكهء مخصوص براى مسلمانان به وزن هفت دهم مثقال بسازند كه وجه امتياز سكه مسلمانان بوده باشد به بعدالملك فرمود دستور ده، سكه كه مجموع وزن آن ده مثقال است با ده سكه ديگر كه مجموع وزن آن شش مثال است به ضميمهء ده سكه كه وزن آن مجموعا پنج مثقال است كه جمعا وزن سى عدد سكه مزبور بيست و يك مثقال مى شود به هم مخلوط كرده ذوب نمايند آن گاه آن را به سى قسمت تقسيم كنند وزن هر يك هفت دهم مثقال مى شود.
و آن گاه دستور بده قالبهائى از شيشه براى آنها بسازند تا بدون كوچكترين كم و كاستى، سكه ها را يكنواخت ضرب كنند و درهم را به اين وزن و دينار را به وزن يك مثقال بسازند آن گاه على بن الحسين (عليه السلام) به عبد الملك سفارش كرد اين سكه را در ساير شهرهاى مختلف اسلامى نيز، با قيد تاريخ و محل آن ضرب كنند تا همه مردم با آن داد و ستد نمايند و كسانى را كه با غير درهم و دينار اسلامى معامله نمايند مجازات كنند تا به مرور ايام پول اسلامى به جاى پول بيگانه جايگزين گردد.
عبد الملك تمام دستورات محمد بن على بن الحسين (عليه السلام) را عملى ساخت آن گاه فرستادهء امپراطور روم را برگردانيد و در جواب چنين نوشت:
خداوند تو را از نيل به مرامى كه داشتى بازداشت عنقريب پول جديد اسلامى در بازار مسلمين رواج يافته حاجى به پول شما نخواهد داشت و به فرمانداران دستور اكيد داده ام كه پارچه ها و درهم و دينار رويم را عموما از دسترس مسلمانان خارج سازند.
هنگامى كه امپراطور نامه عبد الملك را خواند با مشاورين خود به مشورت پرداخت
مشاورين گفتند امپراطور بايد فكر خود را عملى سازد و به اين تهديدها اعتناء نكند امپراطور گفت به خطا سخن گفتيد: پيش از اين واقعه اقدام من مؤثر بود ولى حالا كه مسلمانان از خود سكهء مخصوص زدند اگر من سكه بزنم و در آن ناسزا به پيغمبر حك كنم آنان نيز مسلما مقابله به قول خواهند نمود به همين اقدام من بيهوده خواهد شد.
امپراطور از انديشهء شوم خويش منصرف گرديد و پيش بينى محمد بن على بن الحسين (عليه السلام) در خنثى كردن نقشهء استعمارى امپراطور روم كاملا مؤثر افتاد بعد از اين بيانات هارون الرشيد سكه اى را كه در دست داشت و به آن مى نگريست به طرف يكى از پيشخدمت ها انداخت و گفت بردار اين درهم را. (1) پيام به شيعيان امام باقر (عليه السلام) خطابه به خيثمه (يكى از ياران نزديك) فرمودند به شيعيان ما برسان كه بدانچه نزد خداست جز با عمل كردن، نتوان دست يافت.
و به شيعيان ما برسان كه در روز قيامت، بيشترين حسرت مردم، از آن كسى است كه خود، عدل را ستوده باشد، آنگاه خود با (عمل كردن به) غير آن با آن مخالفت ورزيده باشد.
به شيعيان ما برسان كه اگر بدانچه فرمان مى دهند خود عمل كنند، در قيامت برنده خواهند شد.
امام باقر (عليه السلام): اى خيثمه! به دوستانمان كه آنان را مى بينى، سلام برسان و به آنان، پروا از خداوند بزرگ را سفارش كن، و اين كه افراد متمكن به فقيرشان وقويشان و ضعيفشان، سر بزند، و زنده‌هاشان در تشييع جنازه‌ى مرده‌هاشان حاضر شوند، و در خانه‌هاى يكديگر به ديدار هم بروند، زيرا ديدار متقابل آنان، مايهء حيات [و پويايى] امر ما مى شود.
خداوند رحمت كند بر آن بنده اى كه امر ما را إحيا كند!
اى خيثمه! به دوستان ما برسان كه جز با عمل در برابر خداوند، كارى از ما برايشان
ساخته نيست، و آنان جز با ورع و پارسايى، به ولايت ما دست نخواهند يافت.
امام باقر (عليه السلام): در خطاب ديگرى اى جابر! به شيعيانم از طرف من سلام برسان، و به آنان اعلام كن كه ميان ما و خداوند فرمودند خويشاوندى در بين نيست، و جز به اطاعت خداوند، تقرب به او حاصل نمى شود.
اى جابر! هر كس از خدا اطاعت كند و ما را دوست داشته باشد، دوست ماست، و هر كس نافرمانى خدا كند، دوستى ما، سودى به حالش نبخشد.
امام باقر (عليه السلام): خداوند متعال به داود (عليه السلام) وحى كرد:
به مردمت برسان كه هر يك از بندگانم كه به اطاعتم فرمانش دهم و او اطاعت كند، اين حق بر عهدهء من است كه اطاعتش كنم و او را بر اطاعتم يارى رسانم، و اگر از من درخواست كند پاسخش دهم، و اگر به من پناه جويد، پناهش دهم، و اگر از من كفايت كارش را بخواهد كفايتش كنم، و اگر بر من توكل كند، او را در پى زشتى‌هايش حفاظت كنم و اگر تمام خلقم به او نيرنگ زنند، باز پشتيبانش باشم. (1) تكليف علما امام باقر (عليه السلام) در نامه اش به " سعد الخير ": فرمودند اى برادرم! خداوند براى تمام پيامبران، جانشينانى از علما قرار داد تا آن كه را گمراه مى شود، به هدايت فرا خوانند، و بر آزارشان بردبارى كنند، دعوت الهى را اجابت نمايند، و به سوى خداوند، فرا خوانند.
خداوند، تو را رحمت كند! آنان را بشناس، زيرا جايگاه ايشان بلند است. هر چند در دنيا با خوارى رو به رو شوند. آنان به كمك كتاب خداوند، مردگان را زنده مى كنند، و با نور الهى، كوردلى را به بصيرت تبديل مى كنند. چه بسيار كشتهء ابليس را كه زنده مى كردند، و چه بسيار سرگردان گمراهى را كه هدايت نمودند! به پاى هلاك نشدن بندگان، خون خود را نثار مى كنند، و چه قدر تأثير آنان بر مردم نيكوست، و چه قدر آثار برخورد مردم با آنان،
زشت است! (1) فقاهت در دين قال الباقر (عليه السلام): " الكمال كل الكمال، التفقه في الدين، والصبر على النائبة وحسن تقدير المعيشة " كمال و تمام كمال در دين، تفقه و بصيرت پيدا نمودن در دين، و صبر و شكيبائى در مصيبت و تنظيم بهينهء معيشت و گذر زندگى است.
در اين حديث شريف آنچه لازمهء زندگى لازمهء زندگى مادى و معنوى بشر متدين مى باشد آمده است:
1. فقاهت در دين و خبره بودن در مسائل شريعت، لازمهء تدين و وابستگى انسان به مبانى شريعت مى شاد انسان ناآگاه به فقه و مسائل فقاهت، همانند فرد كورى است كه در وادى ظلمانى گام بر مى دارد و معلوم نيست به چاه بيفتد يا به راه آيد؟ نجات پيدا كند يا به هلاك گرد؟
2. صبر و بردبارى در مصائب از عقل و تدبير ودرايت فرد حكايت مى كند هر قدر ظرفيت و استعداد فرد بيشتر گردد، صبر و تحمل و بردبارى او بيشتر خواهد بود، از جزع و فزع و بى تابى، چيزى عايد انسان نمى گردد جز آنكه، اعتبار خود را مىكاهد، از اينرو پيشوايان معصوم (عليه السلام) خود نمودار كامل صبر و تحمل در مصائب بودند.
3. تدبير معيشت و اندازه گيرى مسائل زندگى، لازمهء حيات و لازمه متدين بودن مى باشد نيازهاى زندگى از لوازم طبيعت بشر مى باشد فردى كه به زندگى فكر نمى كند به منزلهء آنست كه به حيات ووجود خويشتن فكر نمى كند در صورتى كه طبيعت، درخواسته‌هاى خويش، كوتاهى و چشم پوشى ندارد از اينرو فردى كه به فكر معاش نباشد به ناچار بايد چشم اميد و طمع به ديگرى بدوزد و هنگامى كه خواست او تأمين نگرديد به ناچار به بدگويى، تهمت، غيبت متوسل خواهد گرديد و مصداق آن حديث شريف را پيدا خواهد كرد جائى كه مى فرمايد: " كاد الفقر ان يكون كفرا " نزديك است كه
فقر و ندارى به مرحله ى كفر والحاد بكشد و در ضرب المثل فارسى آمده است " شكم گرسنه خدا نمى شناسد " مقصود آنست انسان فقير و گرسنه در تأمين نيازهاى مادى و طبيعى خويش خيلى از مقدسات و ارزشها را زير پا مى نهد تا به سيرى شكم خود برسد پس تلاش در راه معاش از راه مشروع خود عبادت است.
مواعظ سه گانه امام باقر (عليه السلام) فرمودند: " ثلاثة من مكارم الدنيا والأخرة 1. ان تعفو عمن ظلمك، وتعيل من قطعك وتحلم ان جهل عليك ".
سه خصلت از مكارم دنيا و آخرت است:
1. عفو كنى از كسى كه بر تو ستم روا داشته است.
2. ايجاد ارتباط نمايى با كسى كه با تو قطع رابطه كرده است.
3. حلم و بردبارى نشان دهى بر كسى كه از روى جهل و نادانى با تو رفتار نامناسبى داشته است.
خصال سه گانه فوق از نشانه‌هاى انسان وارسته و برجسته مىباشد، انسانى كه در مسير حق و پيمودن راه خدا مشتهيات نفسانى را فراموش و هوسهاى زودگذر را مد نظر قرار نمىدهد و مىكوشد كه خواسته‌هاى معنوى را بر خواسته‌هاى طبيعى و حيوانى غلبه دهد.
معاونت بر دشمن قال الباقر (عليه السلام): " من أعان على عدونا أنطقه الله بحجته يوم توقفه بين يديها "، (1) هر كس ما را با زبانش، عليه دشمنان ما يارى رساند، خداوند متعال در هنگام حضور در محضرش، زبان او را براى بيان عذرش، گويا مى سازد.
راه هدايت قال الباقر (عليه السلام): " من علم باب هدى فله مثل أجر من عمل به، ولا ينقص اولئك من
أجورهم، و من علم باب ضلال كان مثل أوزارمن عمل به، ولا ينقص اولئك من أوزارهم شيئا ". (1) هر كس راه هدايتى بياموزد، به منان پاداش هر كس كه به آن عمل كند. از آن او خواهد بود، و از پاداش عمل كنندگان، چيزى كاسته نخواهد شد، و هر كس راه گمراهى را بياموزد، به بسان گناه كسانى كه بدان عمل كنند، برگردن او گناه خواهد بود، بى آنكه چيزى از گناه عمل كنندگان كاسته شود.
سزاى مبلغ دين امام باقر (عليه السلام) فرمودند: هنگامى كه خداوند متعال با موسى بن عمران سخن مى گفت، موسى گفت: "... خدايا پاداش آن كسى كه انسان كافرى را به اسلام دعوت كند چيست؟
خداوند فرمود: اى موسى! در روز قيامت به او اجازه داده مى شود تا براى هر كس كه خواهد شفاعت كند. موسى گفت خدايا! پاداش كسى كه فرد مسلمانى را به اطاعت تو دعوت كند و از نافرمانى است نهى كند چيست؟
خداوند پاسخ داد: " اى موسى! او را در روز قيامت، در زمرهء پرهيزكاران محشور مى كنم. " (2) پاداش پيامبر خدا (صلى الله عليه وآله) قال الباقر (عليه السلام) عن جابر بن عبد الله الأنصارى: نزل جبرئيل على النبى (صلى الله عليه وآله) فقال: يا محمد ان الله يقرؤك السلام ويقول لك: جزاك الله عن تبليغك خيرا فقد بلغت رسالات ربك ونصحت لأمتك وأرضبت المؤمنين وار غمت الكافري.
امام باقر (عليه السلام) به نقل از جابر بن عبد الله انصارى: جبرئيل نزد پيامبر فرود آمد و گفت: اى محمد! همانا خداوند به تو سلام مى رساند و به تو مى فرمايد: خداوند تو را به خاطر ابلاغت پاداش خير دهد كه به راستى رسالتهاى پروردگارت را رساندى و براى امتت خيرخواهى
كردى و مؤمنان خوشنود ساختى و دماغ كافران را به خاك ماليدى. (1) پايه‌هاى اسلام قال الباقر (عليه السلام): " بنى الأسلام على خمس على الصلاة والزكاة والصوم والحج والولاية و لم يناد بشئ كما نودى بالولاية ". اسلام بر پنج اصل استوار شده است: نماز، زكات، روزه، حج و ولايت به هيچ چيز به اندازهء ولايت فرا خوانده نشده است ". (2) نامه اى به برخى از حاكمان بنى اميه امام باقر (عليه السلام) در نامه اى كه به يكى از خلفاى بنى اميه نوشته اند آمده است: از حدود ضايع شدهء الهى جهادى است كه خداوند متعال آن را به ساير كارها برترى داده و جهادگر را بر ساير عمل كنندگان در مراتب ببخششى فضيلت بخشيده است زيرا دين با جهاد پيروز شد و با جهاد از دين دفاع مى شود و خداوند با جهاد جانها و گامهاى مؤمنان را در برابر بهشت در معامله اى كه مايهء رستگارى و موفقيت است از آنان خريدارى كرده و در اين معامله حفظ حدود ونغو را بر آنان شرط كرده و نخستن شرط فرا خواندن مردم از اطاعت عبادت و ولايت بندگان به اطاعت، عبادت، و ولايت خداوند است. (3) امام باقر خطاب به فضيل اى فضيل! به هر يك از دوستان ما كه رسيدى سلام مرا را برسان و به آنان بگو كه من مى گويم: من جز با ورع آنان كارى در برابر خداوند بر ايشان نمى توانم كارى انجام دهم پس زبانتان را حفظ كنيد، و دست‌هايتان را نگاهداريد، و بر شما باد بردبارى و نماز، كه خداوند مى فرمايد:
" از شكيبايى و نماز يارى جوييد زيرا خداوند با شكيبايان است ". (4)
علم بى عمل قال الباقر (عليه السلام): " فى حكمة آل داود: يا بن آدم: كيف تتكلم بالهدى وأنت لاتفيق عن الردى؟ " در حكمت آل داود آمده است: اى پسر آدم! چگونه به هدايت مردم سخن مى گويى، در حالى خود از هلاكت بيدار نمى شود؟ (1) عتاب به ابوبصير در خرابح وجرائح آمده است كه ابوبصير مى گويد: در كوفه به زنى قرآن تعليم مى دادم در اين بين با او در موردى شوخى كردم هنگامى كه نزد امام باقر (عليه السلام) رفتم مرا نكوهش كرد و فرمود: " كسى كه در خلوت مرتكب گناه مى شود خداوند به او اعتناء طى نمى كند به آن زن چه گفتى؟! چهره‌ام را از روى شرم پوشاندم و توبه كردم امام باقر (عليه السلام) فرمود ديگر دور اين كارها نگرد.
برخورد با بيگانه در مناقب آمده است: مرد نصرانى به امام باقر (عليه السلام) گفت تو گاوى! فرمود: من باقر هستم نه بقر گفت تو پسر زن آشپزى! فرمود پيشهء او چنين بود، گفت: تو پسر زن زنگى سياه بد دهن هستى فرمود اگر تو راست مىگويى، خداوند او را ببخشايد، و اگر دروغ مىگويى خداوند تو را ببخشد " مرد نصرانى با مشاهدهء اين خلق نيك اسلام آورد. (2) شهادت گرچه هشام در سفر شام بهانه اى براى جسارت بيشتر، به پيشگاه مقدس امام پنجم (عليه السلام) پيدا نكرد، لكن باز هم از فكر پليد خود صرف نظر ننمود و به پيروى از يك سياست پليد قديمى - كه رجال بزرگ را بى سر و صدا و به وسيلهء زهر از ميان برمىداشتند - به وسيله ايادى خود، پيشواى پنجم را مسموم ساخت. (3) = + * * * + =
امام پنجم در سال 114 هجرى در اثر مسموميت شديد، به شهادت رسيد و در كنار قبر پاك پدرش در قبرستان بقيع، براى هميشه آرميد. (1) رحلت پيشواى پنجم - كه يك نهضت بزرگ علمى را در جامعهء اسلامى بنيان نهاده بود و مى رفت تا به اوج شكوفائى و تكامل خود برسد - ضايعه اى بزرگ و حادثهء جبران ناپذيرى بود كه موجى از تأثر واندوه عميق را در دل ها برانگيخت.
لكن خوشبختانه فرزند و جانشين گرانمايه اش حضرت صادق (عليه السلام) كه مثل پدر، وارث علوم رسالت و شايستهء مقام بزرگ امامت بود، بلافاصله بر جايگاه پدر نشست و رهبرى جامعهء اسلامى را بر عهده گرفت و با كوششهاى پى گير و خستگى ناپذير، نهضت فرهنگى و علمى پيشواى پنجم را به ثمر رسانيد.
امام باقر (عليه السلام) هنگامى كه احساس كرد كه واپسين ساعات عمر خود را سپرى مى كند، فرزند دلبندش جعفر بن محمد را احضار نمود و وصاياى لازم را به عمل آورد و پس از تحويل مواريث امامت به او، در مورد حمايت و سرپرستى شيعيان تأكيد فرمود. حضرت صادق عرض كرد: هرگز نمى گذارم شيعيان ما به احدى نيازمند باشند. (2) امام وصيت نمود او را در آن پيراهنى كه با آن نماز مى گذارد تكفين نمايند (3).
امام باقر (عليه السلام) را در كنار آرامگاه پدر بزرگوارش على بن الحسين (عليه السلام) در قبرستان معروف " بقيع " دفن نمودند و آرامگاه او همانند معصومان سه گانه ى ديگر كه در آن قبرستان آرميده اند مزار و زيارتگاه شيعيان و دوستداران آن بزرگواران بود و تا ايام تسلط وهابيان داراى قبه و بارگاه و حرم بود ولى در اثر تسلط اين جمعيت قشرى و كوته انديش، آن بارگاه و حرم را ويران ساختند و آرامگاه آنان را دلها و قلوب دوستداران و شيعيان قرار دادند كه همواره و هر روز و هر ساعت و ثانيه به زيارت به ديدار و ملاقات جمال انور و كمال از مهر آنان نايل مى شوند و از فيض وجودى آنان چه در حيات و چه در ممات بهره مى جويند.
سخن پايانى امام صادق (عليه السلام) فرمود: روزى كه پدرم محمد بن على از دنيا رفت نزدش بودم، به من دربارهء غسل و تكفين و داخل شدن به قبرش وصيت هائى كرد، گفتم: پدر جان به خدا قسم از روزى كه مريض شده اى تو را مانند امروز سرحال نديده‌ام و در شما اثرى از مرگ نمى بينم؟!
فرمود: پسر عزيزم آيا نشنيدى كه پدرم على بن الحسين مرا از پس ديوارها ندا مىكرد كه اى محمد بيا به طرف ما و عجله كن. (1) و در كافى از امام صادق (عليه السلام) نقل شده است كه فرمود: پدرم به من فرمودند فلان مقدار از مال من براى من وقف كن تا زنان نوحه گر ده سال در " منى " براى من نوحه سرائى كنند. (2) و از حريز او نقل شده است: امام باقر (عليه السلام) هشتصد درهم براى ماتم خود وصيت كرد و آن را از سنت مى دانست زيرا كه رسول خدا (صلى الله عليه وآله) فرموده: براى آل جعفر، طعامى آماده كنيد كه آنها مشغول ماتم جعفرند. (3) اولاد واخلاف امام باقر (عليه السلام) مرحوم محدث قمى در سفينة البحار ومنتهى الأمال در مورد اولاد واخلاف امام باقر (عليه السلام) چنين مى نويسد:
" اولاد آن حضرت، بنابر آنچه شيخ مفيد وطبرسى صاحب اعلام الورى و ديگران ذكر كرده اند اعم از ذكور واناث هفت نفر بودند:
1. ابو عبد الله جعفر بن محمد (عليه السلام) ارشد اولاد آن حضرت مى باشد او و 2. عبد الله كه از مخدرهء نجيبه جناب ام فروه بنت قاسم بن محمد بن ابى بكر بودند، و 3. ابراهيم و 4. عبد الله كه از ام حكيم بودند و هر دو در ايآم حيات پدر بزرگوارشان وفات كردند، و 5. على و 6. زينب و 7. ام سلمه از ام ولد بودند و بعضى گفته اند كه ام سلمه از مادر ديگر
بوده است.
شيخ مفيد (قدس سره) فرموده است: كه عبد الله در فضل و صلاح مشاراليه با لبنان بود، و روايت شده است كه داخل شد بر مردى از بنى اميه، آن مرد اموى خواست او را بكشد، عبد الله گفت مرا مكش تا من از براى تو شفاعت كنم نزد خداى، اموى گفت تو را اين مقام و مرتبه نيست پس او را زهر داد و شهيد كرد.
و عبد الله را پسرى است به نام اسمعيل كه علماى رجال او را از اصحاب حضرت صادق (عليه السلام) شمرده اند، و در شرح كافى ملا خليل [قزوينى] است كه عبد الله پسر امام محمد باقر (عليه السلام) را دخترى بوده مكناة به ام الخير كه چاه ام خير در مدينه منسوب به او است، وتاج الدين ابن زهره حسينى در " غاية الأختصار في اخبار البيوتات العلويه " گفته است كه على پسر امام محمد باقر (عليه السلام) دخترى داشت فاطمه نام تزويج كرد او را حضرت امام موسى كاظم (عليه السلام) و قبر على در بغداد در محلهء جعفريه در پشت سور بغداد واقعست.
محب الدين بن نجار مورخ در تاريخ خود گفته است: " مشهد طاهر در جعفريه است، و گفته است آن قريه ايست از اعمال خالص نزديك بغداد، ظاهر شد در آن قبرى قديم و بر آن سنگى بود كه بر آن نوشته شده بود: " بسم الله الرحمن الرحيم هذا ضريح الطاهر على بن محمدبن الحسين بن على بن ابيطالب (عليهما السلام) ".
و بقيهء سنگ از او جدا شده بود پس بنا كردند بر آن قبه اى از خشت پس از آن على بن نعيم شيخى، از مستوفيانى كه كتابت ديوان خاص با او بود آن را تعمير كرد وآراست و زينت كرد آن را و قنديلهايى از مس بر آن آويزان كرد و در آن صحنى باز و گشاده، بنا كرد، پس او بعد از اين تعميرات يكى از مشاهد و مزارات گشت.
مؤلف گويد: " آنچه مشهور است در زمان ما قبر على بن محمد باقر (عليه السلام) در ناحيهء كاشان در مشهد اردهال است (1) و معروفست به " شاهزاده سلطانعلى "، و تأييد مى كند بودنش را در اين مشهد آنچه در بحر الأنساب است كه فرمود:
على بن محمد الباقر (عليه السلام) لم يعقب سوى بنت و دفن في ناحية كاشان بقرية يقال لها " باركوشب " في مشهد انتهى.
و از فاضل خبير آقا ميرزا عبد الله افندى صاحب رياض العلماء نيز نقل شده است كه فرمود قبر على بن محمد الباقر (عليه السلام) در حوالى بلدهء كاشان است و بر او است قبهء رفيعه و از براى او است كرامات ظاهره و در اصفهان نزديك مسجد شاه بقعه و مزاريست بنام احمد بن على بن محمد الباقر (عليه السلام) و سنگى در آنجا است به خط كوفى بر آن نوشته است:
" بسم الله الرحمن الرحيم كل نفس بما كسبت رهينة. هذا قبر احمد بن على بن محمد الباقر (عليه السلام)، تجاوز عن سيئاته وألحقه بالصالحين و در بيرون بقعه سنگى است مستطيل بر آن نقش است آمين رب العالمين ". به تاريخ سنة شصت ستين وخمسماة و نزديك اين امامزاده است قبر مرحوم عالم فاضل فقيه نبيه جناب آقاى شيخ محمد تقى معروف به آقا نجفى در بقعهء بزرگى با قبهء عاليه (اسكنه الله في جنة عالية) و صاحب روضات الجنات در ترجمهء امير سيد محمد تقى كاشى پشت مشهدى گفته است كه در پشت مشهد كاشان امامزاده اى است منسوب به يكى از فرزندان حضرت موسى بن جعفر (عليه السلام) و اسمش حبيب است والله العالم.
وام سلمه زوجهء محمد ارقط فرزند عبد الله الباهر بن امام زين العابدين (عليه السلام) بوده و از مادر اسمعيل بن محمد ارقط است كه با ابوالسرايا خروج كرده بود. كذا في بعض المشجرات. (1) پايان يافت آنچه مى خواستيم در مورد امام باقر (عليه السلام) انجام دهيم ولى گفتنى ها و نوشتنى ها در مورد اين امام همام و عظيم الشأن فراوان مى باشد.
از خداوند متعال، مسئلت داريم كه توفيق و تأييد خود را شامل فرمايد!
بمنه وكرمه وهو أكرم الأكرمين
منابع ومأخذ...
منابع ومأخذ 1. اثبات الوصية / مسعودى / چاپ آخوندى.
2. اخبار الدول / احمد بن سنان دمشقى / بيروت.
3. اختصاص شيخ طوسى / مفيد / قم.
4. ارزيابى انقلاب حسين (عليه السلام) / ترجمه مهدى پيشوايى.
5. ارشاد مفيد / شيخ مفيد 414 ه‍ / اسلاميه.
6. اصول كافى وفروع آن / كلينى / بيروت.
7. اعيان الشيعه / سيد محسن امين عاملى / بيروت.
8. الأتقان / سيوطى 910 / بيروت.
8. الأحتجاج / طبرسى / چاپ انتشارات أسوه.
9. الأخبار الطوال / دينورى / مركز علمى و فرهنگى.
10. الأمامة والسياسة / ابن قتيبه / بيروت.
11. الفهرست / ابن نديم / چاپ تهران.
12. الكامل في التاريخ ابن اثير / بيروت.
13. امان الأخطار / سيد بن طاووس / طبع جديد.
14. أئمتنا / على محمد على دخيل / دار المرتضى بيروت.
15. بحار الأنوار / علامه مجلسى / اعلمى بيروت.
16. تاريخ سياسى اسلام / دكتر ابراهيم حسن / تهران.
17. تاريخ يعقوبى / ابن واضح / چاپ بيروت.
18. تاريخ الخلفاء / سيوطى / بيروت.
19. تذكرة الخواص / ابن جوزى / بيروت.
20. تفسير عياشى / عياشى / چاپ تهران.
21. حلية الأولياء / ابونعيم اصفهانى / بيروت.
22. حياة الحيوان / دميرى / بيروت.
23. رجال كشى / كشى / قم.
24. روضات الجنان / حافظ كربلائى حسين / تهران.
25. سفينة البحار / مرحوم شيخ عباس قمى / چاپ محمودى.
26. سنن ابن ماجه / ابن ماجه / بيروت.
27. سيرهء ابن هشام / محمد بن اسحاق / بيروت.
28. سيرهء پيشوايان / مهدى پيشوائى / انتشارات توحيد قم.
29. شذرات الذهب / ابن عماد حنبلى / بيروت.
30. صحيح بخارى / بخارى / بيروت.
31. صحيح مسلم / مسلم / بيروت.
32. طبقات مفسران شيعه / عقيقى بخشايشى / چاپ نويد اسلام قم.
33. فهرست نجاشى / نجاشى / جامعه مدرسين.
34. قاموس الرجال / شوشترى / جمامعه مدرسين.
35. كشف الغمة / على بن عيسى اربلى / آخوندى.
36. كنز العمال / فاضل هندى.
37. لهوف سيد بن طاووس / ترجمه عقيقى بخشايشى / دفتر نشر نويد اسلام قم.
38. مختصر تاريخ العرب / ابن دؤل / بيروت.
39. مرآة الجنان / يافعى / بيروت.
40. مروج الذهب / مسعودى / بيروت.
41. مستدرك / حاكم / بيروت.
42. مشاهير دانشمندان اسلام / رازى.
43. مناقب / ابن شهر آشوب / ذوى القربى قم.
44. منتهى الآمال / محدث قمى / انتشارات مؤمنين قم.
45. مولفوا الشيعه / شرف الدين / بيروت.
46. نور الأبصار / شبلنجى / بيروت.
47. وافى / فيض كاشانى / چاپ تهران.
48. وسائل الشيعه / حر عاملى / بيروت.
49. وسيلة الخادم الى المخدوم / فضل الله روزبهان / تهران.
50. وفيات الأعيان / ابن خلكان / بيروت.
