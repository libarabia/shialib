صحيفة الحسين عليه السلام تأليف جواد القيومي الاصفهاني مؤسسة النشر الاسلامي التابعة لجماعة المدرسين بقم المشرفة
صحيفة الحسين عليه السلام تأليف: فاضل محترم شيخ جواد قيومي موضوع: دعا و كلمات امام حسين (ع) ناشر: دفتر انتشارات اسلامي نوبت چاب: اول تاريخ: بهار 1374 تيراژ: 2000 دفتر انتشارات اسلامي وابسته به جامعه مدرسين حوزه علميه قم
بسم الله الرحمن الرحيم الحسين سيد شباب اهل الجنة وقرة عين الرسول.
الحسين قتيل العبرة، لا يذكره المؤمن إلا استعبر.
زيارت حسين افضل اعمال است زيارت حسين عمر و روزى انسان را زياد كرده، و تركش موجب كوتاهى عمر و كاهش روزى مىگردد.
زيارت حسين گناهان را از بين مى برد.
زيارت حسين اندوه را از دل زدوده و حوائج را ادا مى كند
زائر حسين گويا خدا را در عرش زيارت كرده و نامش در اعلى عليين ثبت مى شود.
زائرين حسين قبل از سائر مردم داخل بهشت مى شوند.
زائرين حسين در جوار پيامبر. على و فاطمة عليهم السلام خواهند بود.
زائرين حسين ايام زيارتشان از ايام عمر شان حساب نمى شود.
زائرين حسين مورد شفاعت قرار گرفته اند.
زائرين حسين اگر عارف به حق أو باشند فرشتگان الهى به استقبالشان مى روند، اگر بيمار گردند عيادتشان مى كنند، و اگر بميرند در روز قيامت گواهان آنانند، و تا روز قيامت برايشان استغفار مى كنند.
اى حسين تو در دشت عرفات چى خواندى كه سنگهاى " جبل الرحمه " هنوز از گريه ات نالانند، عشق را هم از تو بايد آموخت، و مناجات و صميميت را... و عبوديت را... و خدا را هم بايد از دعاى عرفه ات شناخت.
اى حسين چه گفتى، چه خواندى، كه هنوز تب عرفانت در پهنه اين دشت محسوس است، پهندشت عرفات وادى معرفت است، وادى شور و شعور، دشت عرفات از نام تو عرفان دارد، و فضاى آن از ياد تو عطر آگين است.
اى حسين اى زلال ايمان، اى بزرگمرد عرفان، امروز در عرفات زير هر خيمه، در سايه هر سنگ، و در دامنه آن دشت، حاجيان هر سال با كلامت، و بانواى در انگيز دعاى عرفه ات با خدايشان راز و نياز مى كنند، و با معشوقشان در نغمه و زمزمه اند.
كتابي در پيش روى شماست، مجموعه اى است از ادعيه و خطبه ها و برگزيده اى احاديث امام حسين عليه السلام، كه تحت عنوان:
(صحيفة الحسين عليه السلام) آماده طبع و نشر گرديده است، اين صحيفه بدنبال: صحيفة الزهرا عليها السلام، صحيفة الرضا عليه السلام، صحيفة المهدى عليه السلام به علاقمندان به معارف اهل بيت عليهم السلام تقديم مى گردد، اميد است مورد قبول پروردگار متعال قرار بگيرد، آمين.
دفتر انتشارات اسلامي وابسته به جامعه مدرسين حوزه علميه قم
از امام باقر و صادق عليهما السلام روايت شده سلام بر تو اى ابا عبد الله، و بر ارواحى كه به درگاهت فرود آمدند، از جانب من سلام الهى همواره نثارت باد، تا آنگاه كه من وجود دارم، و شب و روز باقى است، و خداوند اين زيارت را آخرين زيارت من از شما قرار ندهد.
سلام بر حسين و سلام بر على بن حسين و سلام بر فرزندان حسين و سلام بر ياران حسين
* (مقدمه مؤلف) * ادوار زندگى آن حضرت امام حسين (عليه السلام) كه دومين ثمره پيوند فرخنده حضرت على (عليه السلام) و حضرت فاطمه (عليها السلام) مى باشد، در سوم شعبان سال چهارم هجرى در شهر مدينه چشم به جهان گشود.
مدت شش سال از دوران كودكى خود را در زمان پيامبر (صلى الله عليه وآله) سپرى كرد، پس از رحلت ايشان مدت سى سال در كنار پدر بزرگوارش زندگى نمود، و در حوادث مهم دوران خلافت ايشان فعالانه شركت داشت.
پس از شهادت أمير المؤمنين (عليه السلام) در سال چهل هجرى مدت ده سال در صحنه سياسي و اجتماعى در كنار برادر بزرگ خود امام حسن (عليه السلام) قرار داشت.
پس از شهادت امام حسن (عليه السلام) در سال پنجاهم هجرى به مدت ده سال در اوج قدرت معاويه با وى رو در رو قرار داشت، و پس از مرگ وى در برابر حكومت پسرش يزيد قيام كرد، و در دهم محرم سال شصت و يك هجرى در سرزمين كربلا به شهادت رسيد.
امام در دوران قبل از امامت آن حضرت از دوران نوجوانى كه شاهد انحراف خلافت اسلامي از مسير اصلى خود بود، از موضع گيريهاى سياسي پدر خود پيروى و حمايت مى كرد.
در روايات آمده كه در زمان خلافت عمر روزى وارد مسجد شد و ديد عمر بر فراز منبر نشسته است، با ديدن اين صحنه بالاى منبر رفت و به عمر گفت: از منبر پدرم پائين بيا و بالاى منبر پدرت برو، عمر گفت: پدرم منبر نداشت، آنگاه أو را در كنار خود نشانيد و پس از آنكه از منبر پائين آمد، أو را به منزل خود برد و پرسيد: اين سخن را چه كسى به تو ياد داده است، أو پاسخ داد: هيچ كس.
همچنين در دوران خلافت پدرش در صحنه هاي سياسي و نظامى در كنار آن حضرت قرار داشت، أو در هر سه جنگى كه در اين دوران براى پدرش پيش آمد شركت فعال داشت، در جنگ جمل فرماندهى جناح چپ سپاه پدرش را به عهده داشت، و در جنگ صفين چه از راه سخنرانيهاى پرشور و تشويق ياران على (عليه السلام) جهت شركت در جنگ، و چه از رهگذر پيكار با آنان نقش فعالى را به انجام رسانيد.
پس از شهادت حضرت على (عليه السلام) در كنار برادر خويش قرار گرفت، و هنگام حركت نيروهاى ايشان به سمت شام همراه آن حضرت بود، و آنگاه كه معاويه پيشنهاد صلح را مطرح كرد، امام حسن (عليه السلام) با ايشان وعبد الله بن جعفر در اين زمينه مشورت نمود.
اوضاع جامعه در زمان آن حضرت انحراف از اصول و تعليمات اسلام كه از " سقيفه " آغاز شده و در زمان عثمان گسترش يافته بود، در زمان آن حضرت به اوج خود رسيد، زيرا مقدرات جامعه اسلامي بدست شخصى بود كه از زمان خليفه دوم به مصدر حكومت رسيده، و در عرض اين چندين سال با كمك كارگزاران ستمكار خود حكومت سلطنتى استبدادى تشكيل داده بود.
مسلمانان در زمان عثمان و در برابر سياست أو عكس العملي شديد از خود بروز دادند، در شهرهاى اسلامي انقلاباتى صورت گرفت، ولى با توجه به اينكه در زمان معاويه ظلم و ستم به مراتب بيشتر و قتل و تهديد افزون تر بود، اما از طرف مسلمانان عكس العملهائى ديده نمى شود، و تنها گاه اعتراضات فردى همانند مخالفت " حجر بن عدى " و " عمرو بن حمق " انجام گرفت، كه رهبران آنها كشته و انقلاب در نطفه خفه مى شد.
معاويه در حدود 42 سال در دمشق حكومت كرده بود، در حدود پنج سال از طرف خليفه دوم، دوازده سال از طرف خليفه سوم، كمتر از پنج سال در زمان خلافت أمير المؤمنين (عليه السلام)، و در حدود شش ماه در زمان خلافت امام حسن (عليه السلام) حكومت شام را بدست داشت.
در اين مدت طولانى أو توانسته بود از جهات مختلف جامعه را در سكوتى مرگبار فرو برد.
از يك سو سياست فشار سياسي و اقتصادى را در مورد مسلمانان آزاده اعمال مى كرد، و با كشتار و آزار آنان از هرگونه اعتراضى جلوگيرى مى نمود.
از سوى ديگر با احياى تبعيضهاى گوناگون، قبائل را به جان هم مى انداخت، تا از اين رهگذر نيروهايشان را تضعيف كرده و خطرى از ناحيه ايشان متوجه حكومت نگردد.
از جهت ديگر به كمك كارگزاران مزدورش، به جعل حديث و تفسير و تأويل آيات به نفع خود مى پرداخت، و از اين راه به حكومت خود مشروعيت داده و افكار عمومى را تخدير مى كرد.
أو آن چنان بر اوضاع مسلط بود كه بر خلاف صريح قراردادى كه با امام حسن (عليه السلام) بسته بود عمل مى كرد، مثلا در صلحى كه ميان آنان بسته شد شرط شده بود كه شيعيان أمير المؤمنين (عليه السلام) را آزار ندهد و آنها را به قتل نرساند، و حتى نام حجر بن عدى، كه از اصحاب پيامبر وعلى (عليهما السلام) بود، بخصوص قيد شده بود، اما هم چنان كه گفتيم معاويه أو و شش نفر از يارانش را به قتل رساند، و يكى از آنان را ابن زياد در عراق زنده به گور كرد.
قدرت و استيلاى او به جائى رسيده بود كه هرچه مى خواست مى كرد و كسى نبود كه چون و چرا كند.
على بن حسين مسعودى مورخ بزرگ قرن چهارم، بعد از نقل داستانى در زمينه خودكامى معاويه گويد: اطاعت مردم از معاويه و نفوذ امرش به جائى رسيد كه در موقع رفتن به جنگ صفين روز چهارشنبه اى نداى نماز جمعه سر داد و با مردم نماز جمعه خواند، و كسى نگفت كه امروز چهارشنبه است، نماز جمعه چرا (1)؟
موانع انقلاب در زمان معاويه با توجه به اين اوضاع آشفته و خودكامگى بسيار معاويه، چرا امام در زمان أو قيام ننمود، دو عامل را مى توان به عنوان مهمترين دليل بشمار آورد:
1 - تظاهر معاويه به ديندارى گرچه معاويه عملا اسلام را تحريف نموده و حكومت اشرافى اموى را جايگزين خلافت ساده و بى پيرايه اسلامي كرد، اما أو اين مطلب را به خوبى درك كرده بوده كه چون بنام دين و خلافت اسلامي حكومت مى كند، نبايد مرتكب كارهايى بشود كه مردم آن را مبارزه با دين تلقى نمايند، بلكه أو لازم مى ديد هميشه به اعمال خود رنگ دينى بدهد، و از اينرو كارهايى كه توجيه شرعى نداشت را در خفا انجام مى داد.
اسناد و شواهد تاريخى نشان مى دهد كه أو فرد بى دينى بود و به هيچ چيز اعتقاد نداشت، اما خود را در ميان عوام چنان آدم پاكى جلوه گر ساخته بود كه از نظر دينى هيچ اشتباهى در أو ديده نمى شد.
2 - پيمان صلح امام حسن (عليه السلام) با معاويه اين پيمان مورد تأييد امام حسين (عليه السلام) نيز بود (1)، اگر چه تحت فشار
و اجبار و در شرائطى كه بحث و گفتگو فائده اى نداشت انجام گرفته بود، اما در صورتى كه امام قيام مى كرد، معاويه مى توانست امام را پيمان شكن قلمداد كند، با اينكه خود معاويه آن را نقض كرده و محترم نشمرده بود، اما در هر حال معاهده صلح دستاويز معاويه در برابر قيام احتمالى آن حضرت بود.
ضمن آنكه هم چنان كه دانستيم جامعه زمان آن حضرت، به سلامت و عافيت خو كرده بود، و آن را به جنگ ترجيح مى داد.
مبارزات آن حضرت در زمان معاويه موانعى كه برشمرديم باعث سكوت آن حضرت در برابر خودكامگيهاى معاويه نمى شد، بلكه تا آنجا كه در توان داشت در برابر حكومت أو به مبارزه بر مى خاست.
يكى از مهمترين مسائلى كه مطرح گرديد مخالفت با ولايتعهدى يزيد بود، معاويه بدنبال فعاليتهايش براى بيعت گرفتن براى يزيد، سفرى به مدينه كرد تا از بزرگان آن شهر بيعت گيرد، أو در برابر امام و عبد الله بن عباس سخنانى ايراد كرد و كوشش نمود ولايتعهدى يزيد را مطرح نمايد، امام در پاسخ ضمن سخنان خود فرمود:
"... آنچه درباره كمالات يزيد و لياقت وى براى اداره امور امت
اسلامي گفتى فهميدم، تو أو را چنان توصيف كردى كه گويا شخصى را مى خواهى معرفى كنى كه زندگى أو بر مردم پوشيده است، و يا از غائبى خبر مى دهى كه مردم أو را نديده اند، و يا در اين مورد فقط تو علم و اطلاع دارى، نه، يزيد آن چنان كه بايد خود را نشان داده و باطن خود را آشكار ساخته است، يزيد را آن چنان كه هست معرفى كن، يزيد جوان سگ باز و كبوتر باز و بوالهوسى است، كه عمرش با ساز و آواز و خوشگذرانى سپرى مى شود، يزيد را اين گونه معرفى كن و اين تلاشهاى بى ثمر را كنار بگذار... " (1) حاكم مدينه در همان ايام نامه اى به معاويه نوشت، مبنى بر اينكه گزارشهائى از جانب حسين بن على (عليهما السلام) به من مى رسد كه گروهى با ايشان رفت و آمد دارند، و شايد زمينه انقلاب در آينده را انجام مى دهند، معاويه نامه اى به امام نوشت و آن حضرت را تهديد كرد.
امام در پاسخ ضمن رد اين اتهام و اشاره به خلافهايى كه معاويه در مقابل شيعيان على (عليه السلام) انجام داده، فرمود:
"... آيا تو قاتل حضرمى نيستى، كه جرم أو اين بود كه ابن زياد به تو اطلاع داد كه وى پيرو دين على است، در حالى كه دين على همان دين پسر عمويش پيامبر است، و بنام همان دين است كه اكنون تو بر اريكه حكومت و قدرت تكيه زده اى، و اگر اين دين نبود تو و پدرانت هنوز در جاهليت بسر مى بردند، و بزرگترين شرف و فضيلت شما، تحمل رنج و
مشقت در سفر زمستانى و تابستانى به يمن و شام بود، ولى خداوند در پرتو رهبرى ما خاندان، شما را از اين زندگى نكبت بار نجات بخشيد و آن را از شما برداشت.
اى معاويه يكى از سخنان تو اين بود كه در ميان اين امت ايجاد اختلاف و فتنه نكنم، من هيچ فتنه اى بزرگتر و مهم تر از حكومت تو بر اين امت سراغ ندارم، يكى ديگر از سخنان تو اين بود كه مواظب رفتار و دين خود و امت پيامبر باشم، من وظيفه اى بزرگتر از اين نمى دانم كه با تو بجنگم، و اين جنگ در راه خدا خواهد بود، و اگر از قيام بر ضد تو خوددارى كنم از خدا طلب آمرزش مى كنم، و از خدا مى خواهم مرا به آنچه موجب رضا و خشنودى اوست ارشاد و هدايت كند... ". (1) يكى ديگر از اقدامات مهم ايشان در زمان معاويه آن بود كه در همان ايام كاروانى از يمن، كه حامل مقدارى بيت المال بود از طريق مدينه رهسپار دمشق بود، امام اموال كاروانيان را ضبط و بين مستمندان بنى هاشم و ديگران تقسيم كرد، و در پى اين عمل معاويه نامه تندى به ايشان نوشت.
عوامل قيام آن حضرت در زمينه قيام ايشان به عواملى چند مى توان اشاره كرد، كه در پيدايش اين قيام و نهضت اثر داشت:
1 - مخالفت با بيعت يزيد
اولين عاملى كه مى توان بعنوان علت قيام آن حضرت برشمرد مخالفت با بيعت يزيد بود، پس از مرگ معاويه در نيمه رجب سال 60 هجرى يزيد به خلافت رسيد، أو نامه اى به حاكم مدينه نوشت و از أو خواست كه براى خلافت از افرادى كه در زمان پدرش از بيعت خوددارى كرده بودند بيعت بگيرد، كه مهمترين آنان امام حسين (عليه السلام) بود.
امام كه مى دانست بيعت با أو به معناى تأييد كارهاى أو مى باشد از بيعت امتناع نمود، و هنگامى كه حاكم مدينه براى انجام آن فشار آورد، آن حضرت در 28 رجب با خانواده و گروهى از بنى هاشم، مدينه را بسوى مكه ترك گفت و در سوم شعبان وارد اين شهر شد.
علت انتخاب مكه آن بود كه آنجا حرم امن الهى تلقى مى شد، و همچنين موسم مكه نزديك بود كه ايشان مى توانست پيامش را به همه مردم ابلاغ كند.
2 - دعوت مردم كوفه از ايشان پس از آن كه ايشان در سوم شعبان وارد مكه شد و فعاليتهاى خود را آغاز كرد، خبر كارهاى ايشان به مردم كوفه رسيد.
مردم كوفه كه خاطرات خلافت أمير المؤمنين (عليه السلام) در آن شهر هنوز در ذهنشان بود، و سوابق زندگى يزيد را به خاطر داشتند، دور هم گرد آمده و تصميم گرفتند كه از اطاعت يزيد سرباز زنند و امام را به شهر خود دعوت كرده و تحت لواى آن حضرت درآيند.
از اينرو نامه هاي بسيارى براى دعوت از ايشان ارسال كردند، امام
نيز با توجه به اين استقبال زياد احساس وظيفه كرد كه درخواست ايشان را بپذيرد و عكس العمل مثبت از خود نشان دهد.
3 - عمل به امر به معروف و نهى از منكر امام از روز نخست از مدينه با شعار امر به معروف و نهى از منكر حركت كرد، معنى اين سخن آنست كه اگر از من بيعت هم نمى خواستند باز قيام را لازم مى دانستم.
و همواره مىخروشيد و مى فرمود:
" اى مردم پيامبر خدا فرمود: هر انسانى عنصر خودكامه و زورگوئى را بنگرد، كه حرام خدا را حلال و پيمانهاى أو را گسسته و با روش و سنت پيامبرش مخالفت ورزيده، و در ميان مردم راه گناه و تجاوز و بيدادگرى را در پيش گرفته است، اما باز هم در برابر چنين مستبد پليدى با گفتار و عمل مخالفت نورزد، بر خداوند است كه چنين كسى را از همان راهى كه ستمكاران را وارد دوزخ مى كند أو را نيز وارد آتش سازد ".
و در كلامى ديگر فرمود:
" هان، آيا نمىنگريد كه نه به حق و عدالت عمل مى شود و نه از بيداد و باطل روى مى گردانند، شايسته است كه در چنين محيط ننگ بار و جامعه نگون سارى، انسان با ايمان و فضيلت خواه و حق پو به فداكارى و جانبازى در راه حق و عدالت و احياء ارزشهاى والاى انسانى و الهى به پا خيزد، و به ديدار پروردگارش شور وشوق نشان دهد، من در چنين شرائطى مرگ را جز نيك بختى و زندگى با خودكامگان و بيدادگران را
چيزى جز رنج و نكبت نمى دانم ".
پيام آوران انقلاب امام حسين (عليه السلام) اصولا هر انقلاب از دو بخش تشكيل مى گردد، بخشى از مبارزات خونين تشكيل مى گردد كه مستلزم كشتن و كشته شدن و جانبازى در راه آرمان مقدس است، و بخش ديگر پيام مى باشد، يعنى رساندن و ابلاغ پيام انقلاب و بيان آرمان و اهداف آن، در پيروزى يك انقلاب اهميت بخش دوم كمتر از بخش اول نيست، زيرا بدون تبيين اهداف آن چه بسا تحريفها و غرض و رزيهاى دشمنان آن را به شكست بكشاند.
امام حسين (عليه السلام) تا عصر روز عاشورا پرچمدار نهضت خود بود و بخش اول را به شايستگى هرچه بيشتر به انجام رسانيد، از آنگاه كه امام در خون خود غلطيد پرچمدار اين نهضت مقدس فرزند بزرگوارش امام زين العابدين (عليه السلام) و خواهرش زينب كبرى (عليها السلام) بودند، كه پيام نهضت حسينى را به گوش مردم رساندند.
اگر آنان به افشاگرى و بيدارسازى مردم نمى پرداختند دشمنان اسلام نهضت جاودان آن حضرت را وارونه نشان مى دادند، هم چنان كه بعضى از مردم بعد از شهادت امام على (عليه السلام) گفتند: مگر آن حضرت نماز هم مى خوانده است، يا به امام حسن (عليه السلام) تهمت زده و گفتند: بر اثر ذات الريه وسل از دنيا رفت، عده اى ديگر ادعا مى كردند كه امام حسين (عليه السلام) با مرضى سخت از دنيا رفته است.
تبليغات گسترده بازماندگان كربلا در دوران اسيرى، كه كينه توزى
يزيد چنين فرصتى را براى آنان پيش آورده بود، اجازه چنين تحريف و خيانتى را به دشمنان ايشان نداد.
اگر صفحات تاريخ را ورق بزنيم و به دوران حكومت معاويه در شام نظر افكنيم، مى بينيم معاويه كه در حدود 42 سال در دمشق حكومت مى كرد، در اين مدت نسبتا طولانى مردم شام را طورى پرورش داد كه فاقد بصيرت و آگاهى دينى باشند، و در برابر اراده و خواست معاويه بى چون و چرا تسليم گردند.
اين حكومت با تبليغات زهرآگين و كينه توزانه اى، خاندان پاك پيامبر (صلى الله عليه وآله) را در نظر مردم منفور، و در مقابل بنى اميه را خويشان پيامبر قلمداد كرده بود، دسيسه هاي أو در وارونه نشان دادن چهره درخشان مرد بزرگ تاريخ بشريت، أمير المؤمنين (عليه السلام) را همه مى دانيم.
ابن ابى الحديد گويد: " پس از پيروزى انقلاب عباسيان و استقرار حكومت أبو العباس سفاح، ده تن از امراى شام نزد وى رفتند و همه سوگند خوردند كه تا موقع قتل مروان - آخرين خليفه اموى - نمى دانستيم رسول خدا جز بنى اميه خويشاوندى داشته باشد كه از أو ميراث ببرد، تا آنكه شما به امارت رسيديد ". (1) از اينرو شگفتى نيست اگر در تاريخ بخوانيم:
بهنگام ورود اسيران به دمشق مردى رو به امام سجاد (عليه السلام) كرد و گفت: سپاس خداى را سزاست كه شما را كشت و نابود ساخت و
مردمان را از شرتان آسوده كرد، أمير المؤمنين را بر شما پيروز گردانيد، امام خاموش ماند تا مرد شامى آنچه در دل داشت بيرون ريخت، امام از أو آياتى از قرآن كه در شأن اهل بيت نازل شده بود را پرسيد، و متذكر شد كه اين آيات در حق ايشان نازل شده است، آن مرد دانست كه در چه اشتباهى بزرگ واقع شده و به درگاه خداوند توبه كرد.
از اينجا مى توان اهميت سفر بازماندگان نهضت حسينى به شام را دانست، زيرا اينان در اين سفر آثار چهل سال تبليغات مسموم كننده را از بين بردند و چهره كريه حكومت اموى را به خوبى معرفى كردند.
يكى از راههائى كه بنى اميه براى تخدير افكار مردم و رام ساختن آنان ترويج مى كردند جبرگرائى است، يعنى همه چيز را به خدا مستند مى نمودند، در برابر هر كارى تلقين مى كردند كه كار خدا بود كه اين گونه انجام گرفت و اگر مصلحت خدائى نبود اين گونه نمى شد، منطق جبرگرائى اينستكه آنچه هست همانست كه بايد باشد، و آنچه نيست همانست كه نبايد باشد.
پس از حادثه عاشورا با استفاده از اين روش مزدوران يزيد شروع به تبليغ كردند و پيروزى ظاهرى يزيد را خواست خداوند معرفى نمودند، همانگونه كه ابن زياد پس از شهادت امام در مسجد كوفه با استفاده از رنگ مذهب گفت: خداى را شكر مى كنيم كه حق را پيروز كرد و أمير المؤمنين يزيد را يارى نمود و دروغگو پسر دروغگو را كشت.
امام سجاد (عليه السلام) و حضرت زينب كه از اين شگرد تبليغاتى آگاه بودند، همواره در گفتارهايشان اين پايگاه فكرى را كوبيده و يزيد و يزيديان
را مسئول اعمال خود معرفى مى كردند.
يكى از جلوه هاي برخورد اين دو طرز تفكر هنگامى بود كه بازماندگان كربلا را وارد كاخ ابن زياد كردند، أو ديدارى عمومى ترتيب داد و دستور داد سر امام حسين (عليه السلام) را در برابر أو گذارده، آنگاه زنان و كودكان آن حضرت را وارد كاخ نمودند.
حضرت زينب در حالى كه كم ارزش ترين لباسهاى خود را به تن داشت و زنان و كنيزان اطراف أو را گفته بودند به صورت ناشناسى وارد شد و بى اعتنا در گوشه اى نشست، ابن زياد چشمش به أو افتاد و پرسيد: اين زن كه خود را كنار كشيده و ديگر زنان گرداگرد أو هستند، كيست؟
حضرت زينب پاسخى نگفت: ابن زياد سؤالش را تكرار كرد، يكى از كنيزان آن حضرت را معرفى كرد، ابن زياد رو به ايشان كرد و گفت: سپاس خداى را كه شما را رسوا گردانيد و كشت و دروغهايتان را آشكار ساخت.
حضرت زينب پاسخ داد: سپاس خداى را كه به واسطة پيامبرش ما را گرامى داشت و از پليدى پاك گردانيد، تنها فاسق رسوا شده وبدكاره دروغ مى گويد، الحمدلله كه ما اين گونه نيستيم و ديگران اين گونه مى باشند.
ابن زياد گفت: ديدى خداوند با خاندانت چه كرد؟ آن حضرت گفت: جز زيبائى نديدم، آنان كسانى بودند كه خدا مقدر ساخته بود كشته شوند و آنها هم مردانه به خوابگاه خود رفتند و به زودى خداوند تو و آنان را در روز قيامت روبرو مى كند و از تو بدرگاه خدا شكايت و دادخواهى مى كنند، اينك بنگر كه آن روز چه كسى پيروز خواهد شد، مادرت به عزايت بنشيند اى پسر مرجانه.
ابن زياد مى خواست وانمود كند كه هر كس بر حسب ظاهر در جبهه نظامى شكست بخورد، رسوا شده است زيرا اگر أو به حق بود در جبهه نظامى غالب مى شد، حضرت زينب كه ديدگاه أو را خوب مى دانست، با اين سخنان اعلام كرد كه معيار شرف و فضيلت، حقيقت جويى و حقيقت طلبى است، نه قدرت ظاهرى، و كسى كه در راه خدا شهيد شده رسوا نمى شود، بلكه رسوا كسى است كه ظلم و ستم كند و از حق منحرف شود.
خطبه حضرت زينب (عليها السلام) در كوفه كوفه مركز حكومت حضرت على (عليه السلام) و مركز شيعيان آن حضرت بود، مردم كوفه اگرچه خواهان حكومت عدل اسلامي هستند ولى طالب زندگى مادى و ثروت و رياستند و نمى خواهند بدنبال چيزى روند كه با منافعشان در خطر است.
پسر پيامبر خدا را با شور و حرارت به شهر خود دعوت كردند، ولى آنگاه كه بسوى آنان آمد و دعوتشان را پذيرفت به خاطر ترس از حكومت، پسر پيامبرشان را يكه و تنها در آن وادى مرگبار رها ساختند، أو را بسوى خود فرا خواندند ولى آنگاه كه بسويشان آمد كمر به قتل أو بستند و خون پاكش را بر زمين ريختند.
اين اولين خيانت ايشان نبود، با پدرش على مرتضى (عليه السلام) و برادرش حسن مجتبى (عليه السلام) نيز چنين كردند، تا آنجا كه على (عليه السلام) آروزى مرگ خود را كرد و از خداوند خواست حجاج بن يوسف ثقفي را بر ايشان
مسلط كند تا ايشان را بدانچه شايسته آنند دچار گرداند.
بگذريم، كوفيان در خواب غفلت بودند كه چه كردند، حضرت زينب آن شير زن ميدان كربلا، آن زاده على مرتضى، و دختر بزرگ فاطمه زهرا، سالها در اين شهر با حشمت و جلال زندگى كرده بود، همه أو را به عنوان دختر رهبر خود مى شناختند و قداست او را به خاطر داشتند، اكنون أو را همراه خيل اسيران، اسيرانى كه عنوان خارجى داشتند، مى ديدند.
حضرت زينب كه از گذشته و حال اين مردمان خبر داشت موقع را غنيمت شمرد و به ايراد سخن پرداخت، مردم گوئى صداى آشنائى را مى شنيدند، حنجره حنجره على، و صدا صداى على بود، راستى اين على است كه با ايشان سخن مى گفت، آرى اين گونه بود چرا كه أو از زبان على (عليه السلام) و از غصه هاي درونى أو سخن مى گفت:
" مردم كوفه، مردم مكار خيانت كار، هرگز ديده هايتان از اشك تهى مباد، هرگز ناله هاتان از سينه بريده نگردد، شما همانند زنى هستيد كه چون آنچه داشت مىريسيد، به يك بار رشته هاي خود را پاره مى كرد، نه پيمان شما را ارجى است و نه سوگند شما را اعتباري، جز لاف، جز خودستائى، جز همانند كنيزكان آشكارا تملق گفتن و در نهان با دشمنان همكارى كردن، چه داريد.
شما همانند گياه سبز و تازه اى هستيد كه بر توده سرگينى رسته باشد، و مانند گنجى هستيد كه گورى را بدان اندوده باشند، چه بد توشه اى براى آن جهان آماده كرده ايد، خشم خدا و عذاب دوزخ، گريه مى كنيد، آرى به خدا گريه كنيد كه سزاوار گريستنيد، بيشتر بگرييد و كم بخنديد.
با چنين ننگى كه براى خود خريديد، چرا نگرييد، ننگى كه با هيچ آبى شسته نخواهد شد، چه ننگى بدتر از كشتن پسر پيامبر و سيد جوانان اهل بهشت، مردى كه چراغ راه شما و ياور روز تيره شما بود، بميريد، سر خجالت را فرو بيفكنيد، يكباره گذشته خود را بر باد داديد و براى آينده هيچ چيز بدست نياورديد، از اين پس بايد با خوارى و سرشكستگى زندگى كنيد، زيرا شما خشم خدا را براى خود خريديد، كارى كرديد كه نزديك است آسمان بر زمين افتد و زمين بشكافد و كوهها درهم بريزيد.
مى دانيد چه خونى را ريختيد، مى دانيد اين زنان و دختران كه بى پرده در كوچه و بازار آورده ايد چه كسانى هستند، مى دانيد جگر پيامبر خدا را پاره كرديد، چه كار زشت و احمقانه اى، كارى كه زشتى آن سراسر جهان را پر كرده است، تعجب مى كنيد كه از آسمان قطره اى خون بر زمين نمىچكد، اما بدانيد كه خوارى عذاب رستاخيز سخت تر خواهد بود، اگر خدا هم اكنون شما را به گناهى كه كرديد نمى گيرد، آسوده مباشيد، خدا كيفر گناه را به سرعت نمى دهد، اما خون مظلومان را هم بى كيفر نمى گذارد، خدا حساب همه چيز را دارد ".
خطبه حضرت زينب (عليها السلام) در كاخ يزيد به دستور يزيد كاروان اسيران به همراه سرهاى شهيدان به شام فرستاده شد، آن روز شهر دمشق غرق شادى و سرور به مناسبت پيروزى يزيد بود، آنان كاروان اسيران را از دروازه شهر تا كاخ يزيد بدرقه كردند، اسيران وارد كاخ شدند، در حالى كه بزرگان كشور و نمايندگان بعضى از كشورهاى خارجى در آن حضور داشتند.
بدستور يزيد سر امام حسين (عليه السلام) را در ميان طشتى نهادند، يزيد با چوبى كه در دست داشت به دندانهاى مبارك امام زده و اشعارى كه يادآور كينه هاي جاهلى بود را مى خواند.
أو مى خواست بدين وسيله شادى خود را ابراز داشته و به حاضرين قدرت خود را بنماياند، اما شير زن ميدان كربلا و دختر شجاع زهراى مرضيه اين شادى را در كامش مبدل به زهر ساخت و چنين سخن گفت:
" خدا و رسولش راست گفته اند كه پايان كار كسانى كه كار بد انجام دادند، اين بود كه آيات الهى را دروغ خوانده و آنها را مسخره مى كردند، يزيد! چنين مى پندارى كه چون اطراف زمين و آسمان را بر ما تنگ گرفتى و ما را مانند اسيران از اين شهر به آن شهر بردند، ما خوار شده و تو عزيز گشتى؟ گمان مى كنى با اين كار ارزش تو زياد شده است كه اين چنين به خود مىبالى و بر اين و آن تكبر مى كنى؟ وقتى مى بينى اسباب قدرتت آماده و كار پادشاهيت منظم است از شادى در پوستت نمى گنجى.
نمى دانى اين فرصتى كه به تو داده شده است براى اين است كه نهاد خود را چنانچه هست، آشكار كنى، مگر گفته خدا را فراموش كرده اى:
كافران مى پندارند اين مهلتى كه به آنها داده ايم براى آنان خوبست، ما آنها را مهلت مى دهيم تا بار گناه خود را سنگين تر كنند، آنگاه به عذابى مى رسند كه مايه خوارى و رسوايى است.
اى پسر آزاد شدگان! اين عدالت است كه زنان و دختران و كنيزكان تو پس پرده عزت بنشينند و تو دختران پيغمبر را اسير كنى، پرده حرمت آنان را بدرى، صداى آنان را در گلو خفه كنى، و مردان بيگانه، آنان را بر پشت شتران از اين شهر به آن شهر بگردانند؟! نه كسى آنها را پناه دهد، نه
كسى مواظب حالشان باشد، نه سرپرستى از مردانشان آنان را همراهى كند؟ مردم از اين سو و آن سو براى نظاره آنان فراهم شوند؟!
اما از كسى كه سينه اش از بغض ما آكنده است جز اين چه توقعى مى توان داشت؟ مى گويى كاش پدرانم كه در جنگ بدر كشته شدند اينجا بودند، و هنگام گفتن اين جمله با چوب به دندان پسر پيغمبر مى زنى؟ ابدا به خيالت نمى رسد كه گناهى كرده اى و منكرى زشت، مرتكب شده اى چرا نكنى؟
تو با ريختن خون فرزندان پيغمبر و خانواده عبد المطلب كه ستارگان زمين بودند دشمنى دو خاندان را تجديد كردى، شادى مكن، چه، به زودى در پيشگاه خدا حاضر خواهى شد، آن وقت است كه آرزو مى كنى كاش كور و لال بودى و اين روز را نمى ديدى، كاش نمى گفتى: پدرانم اگر در اين مجلس حاضر بودند از خوشى در پوست نمىگنجيدند.
خدايا خودت حق ما را بگير و انتقام ما را از آنكه به ما ستم كرد، بستان.
به خدا پوست خود را دريدى و گوشت خود را كندى.
روزى كه رسول خدا و خاندان أو و پاره هاي تن أو در سايه رحمت خدا آرميده باشند، تو با خوارى هرچه بيشتر پيش أو خواهى ايستاد، آن روز روزى است كه خدا وعده خود را انجام خواهد داد، اين ستمديدگان را كه هر يك در گوشه اى به خون خود خفته اند، گرد هم خواهد آورد، أو خود مى گويد: مپنداريد آنان كه در راه خدا كشته شده اند مرده اند، نه، آنان زنده اند و از نعمتهاى پروردگار خود بهره مند مى باشند.
اما آن كس (معاويه) كه تو را اين گونه بناحق بر گردن مسلمانان سوار
كرد، آن روز كه دادخواه محمد، دادگر خدا، و دست و پاى تو گواه جنايات تو در آن محكمه باشد، خواهد دانست كدام يك از شما بدبخت تر و بى پناه تر هستيد.
يزيد، اى دشمن خدا! و پسر دشمن خدا! سوگند به خدا تو در ديده من ارزش آن را ندارى كه سرزنشت كنم، و كوچكتر از آن هستى كه تحقيرت نمايم، اما چه كنم اشك در ديدگان حلقه زده و آه در سينه زبانه مى كشد.
پس از آنكه حسين كشته شد و حزب شيطان ما را از كوفه به بارگاه حزب بى خردان آورد، تا با شكستن حرمت خاندان پيغمبر پاداش خود را از بيت المال مسلمانان بگيرد، پس از آنكه دست اين دژخيمان به خون ما رنگين و دهانشان از پاره گوشتهاى ما آكنده شده است، پس از آنكه گرگهاى درنده بر كنار آن بدنهاى پاكيزه جولان مى دهند، توبيخ و سرزنش تو چه دردى را دوا مى كند؟!
اگر گمان مى كنى با كشتن و اسير كردن ما سودى به دست آورده اى، به زودى خواهى ديد آنچه سود مىپنداشتى جز زيان نيست، آن روز جز آنچه كرده اى حاصلى نخواهى داشت، آن روز تو پسر زياد را به كمك خود مى خوانى و او از تو يارى مى خواهد، تو و پيروانت در كنار ميزان عدل خدا جمع مى شويد، آن روز خواهى دانست بهترين توشه سفر كه معاويه براى تو آماده كرده است اين بود كه فرزندان رسول خدا را كشتى.
به خدا من جز از خدا نمىترسم و جز به أو شكايت نمى كنم، هر كارى مى خواهى بكن! هر نيرنگى كه دارى به كار ببر! هر دشمنى كه دارى نشان بده! به خدا اين لكه ننگ كه بر دامن تو نشسته است هرگز شسته نخواهد شد.
سپاس خدا را كه كار سادات جوانان بهشت را به سعادت پايان داد، بهشت را براى آنان واجب ساخت، از خدا مى خواهم رتبه هاي آنان را فراتر برد، و رحمت خود را بر آنان بيشتر گرداند، چه أو كار دارى تواناست ".
اين سخنان آنچنان تأثيرى بر حاضران گذاشت كه يزيد با ديدن آثار و علائم ناخوشايندى در چهره ايشان گفت: خدا بكشد پسر مرجانه را، من راضى به كشتن حسين نبودم.
خطبه امام سجاد (عليه السلام) در شام توقف اسيران در شهر شام براى آنان فرصت خوبى بود تا مردم شام، كه در اثر تبليغات ساليان متمادى معاويه شناخت صحيحي از اسلام و خاندان پيامبر نداشتند، را آگاهى دهند، از اينرو امام سجاد (عليه السلام) و عمه اش حضرت زينب از اين فرصت ها به خوبى استفاده كردند و از هر مناسبتى در اين زمينه بهره بردارى نمودند.
روايت شده روزى يزيد دستور داد منبرى گذاشته تا خطيب بر فراز آن رفته، و در نكوهش حضرت على (عليه السلام) و امام حسين (عليه السلام) سخنانى را براى مردم ايراد كند، خطيب بالاى منبر رفت و پس از حمد و ستايش خداوند سخنان زيادى را در نكوهش آنان بيان نمود، و سپس در مدح و ستايش معاويه و يزيد سخن گفت و از آنان به نيكى ياد كرد.
امام سجاد (عليه السلام) از ميان جمعيت بانگ زد: واى بر تو اى خطيب، خشنودى خلق را به خشم خالق خريدى و جايگاهت را در آتش دوزخ آماده كردى، سپس گفت: يزيد اجازه مى دهى بالاى اين چوبها!! رفته و
سخنانى بگويم، كه در آن رضاى خدا بوده و براى اين حاضران اجر و ثوابى باشد.
يزيد اجازه نداد، مردم گفتند: امير، اجازه بده تا بر منبر رفته شايد از أو سخنى بشنويم، يزيد گفت: اگر أو بر فراز اين منبر برود، پائين نمى آيد مگر آنكه من و خاندان أبو سفيان را رسوا سازد، كسى گفت: امير مگر اين اسير چه مى داند و چه مى تواند بگويد، يزيد گفت: أو از خاندانى است كه علم را از كودكى با شير مكيده اند و با خون آنها در آميخته است.
با اصرار مردم يزيد اجازه داد و امام بر فراز منبر - يا به تعبير امام بر فراز چوبها - رفته و فرمود:
" مردم! خداوند به ما خاندان پيامبر شش امتياز ارزانى داشته و با هفت فضيلت برترى بخشيده است، شش امتياز ما اينستكه خدا به ما:
علم، حلم، بخشش، بزرگوارى، فصاحت و شجاعت عطا كرده و محبت ما را در دلهاى مؤمنان قرار داده است.
هفت فضيلت ما اين است كه: پيامبر برگزيده خدا از ماست، صديق (على بن ابي طالب) از ماست، جعفر طيار از ماست، شير خدا و شير رسول أو (حمزه سيد الشهداء) از ماست، دو سبط اين امت حسن و حسين از ماست.
مردم! هر كس مرا شناخت كه شناخت، و هر كس نشناخت خود را به أو معرفى مى كنم! من پسر مكه و منايم، من پسر زمزم و صفايم، منم فرزند آن بزرگوارى كه " حجر الاسود " را با گوشه و اطراف عبا برداشت، منم فرزند بهترين كسى كه احرام بست و طواف و سعى بجا آورد، منم فرزند بهترين انسانها.
منم فرزند كسى كه (در شب معراج) از مسجد الحرام به مسجد الاقصى برده شد، منم پسر كسى كه (در سير آسمانى) به سدرة المنتهى رسيد، منم پسر كسى كه در سير ملكوتي آن قدر به حق نزديك شد كه رخت به مقام " قاب قوسين أو ادنى " كشيد، (بين أو و حق دو كمان يا كمتر فاصله بود)، منم فرزند كسى كه با فرشتگان آسمان نماز گزارد، منم فرزند كسى كه خداوند بزرگ به أو وحى كرد.
منم پسر محمد مصطفى، منم پسر على مرتضى، منم فرزند كسى كه آن قدر با مشركان جنگيد تا زبان به (لا إله الا الله) گشودند، منم فرزند پسر كسى كه در ركاب پيامبر خدا با دو شمشير و دو نيزه جهاد كرد (1)، دوبار هجرت كرد (2)، دوبار با پيامبر بيعت نمود، در بدر و حنين شجاعانه جنگيد، و لحظه اى به خدا كفر نورزيد.
من پسر كسى هستم كه صالح مؤمنان، وارث پيامبران، نابود كننده كافران، پيشواى مسلمانان، نور مجاهدان، زيور عابدان، فخر گريه كنندگان (از خشيت خدا)، شكيباترين صابران، بهترين قيام كنندگان از تبار ياسين، فرستاده خدا است.
نياى من كسى است كه پشتيبانش جبرئيل، و ياورش ميكائيل، و خود حامى و پاسدار ناموس مسلمانان بود، أو با مارقين (از دين بدر رفتگان) و ناكثين (پيمان شكنان) و قاسطين (ستمگران) جنگيد، و با دشمنان كينه توز خدا جهاد كرد، منم پسر برترين فرد قريش كه پيش از همه
به پيامبر گرويد و پيشگام همه مسلمانان بود.
أو خصم گردنكشان، نابودكننده مشركان، تير خدايى بر سر منافقان، زبان حكمت عابدان، يارى كننده دين خدا، ولى امر خدا، بوستان حكمت الله، و كانون علم الهى بود...
سپس فرمود: منم پسر فاطمه زهرا (عليها السلام)، منم پسر سرور زنان...
امام در معرفى خود آن چنان پيش رفت كه صداى گريه و ناله مردم بلند شد.
يزيد ترسيد شورشى برپا شود، لذا به مؤذن دستور داد تا اذان بگويد، مؤذن به پا خاست و اذان را شروع كرد و گفت: الله اكبر، الله اكبر، امام فرمود: بلى هيچ چيز از خدا بزرگتر نيست، و چون مؤذن گفت: اشهد ان لا إله الله، گفت: بلى مو و پوست و گوشت و خون من به يگانگى خدا شهادت مى دهند.
همين كه مؤذن گفت: اشهد ان محمدا رسول الله، امام از بالاى منبر رو به يزيد كرد و گفت: يزيد! آيا اين محمد (صلى الله عليه وآله) جد من است يا جد تو؟
اگر بگويى جد تو است، دروغ گفته اى و حق را انكار كرده اى، و اگر بگويى جد من است، پس چرا فرزندان أو را كشتى "؟!
پيامدهاى انقلاب آن حضرت قيام و نهضت امام آثار و نتايج بزرگى را بدنبال داشت كه بعنوان نمونه چند مورد از آن موارد را ذكر مى كنيم:
1 - رسوا ساختن هيئت حاكمه بنى اميه چون بر ملت مسلمان حكومت مى كردند به حكومت خود
رنگ دينى مى دادند و خود را جانشين پيامبر معرفى مى نمودند، و با شيوه هاي گوناگون جهت تحكيم موقعيت دينى خود در جامعه مى كوشيدند، قيام و شهادت امام بزرگترين ضربه را بر پيكر اين حكومت وارد ساخت.
آنچه آنان بر امام در صحراى كربلا اعمال كردند و اقدامات وحشيانه اى كه بر پيكرهاى مقدس آنان وارد ساختند بشدت مورد نفرت عمومى قرار گرفت، بگونه اى كه يزيد با آنكه در آغاز پيروزى خود بسيار شادمان و مغرور بود، در اثر فشار افكار عمومى تغيير روش داد و گناه كشتن امام را به گردن ابن زياد انداخت.
2 - احياى مكتب شهادت اگر در تاريخ بنگريم مى بينيم عامل بسيارى از پيروزيهاى بزرگ مسلمانان صدر اسلام استقبال آنان از شهادت در راه خدا بود، پس از رحلت پيامبر و در اثر انحراف حكومت اسلامي از مسير اصلى خود و گسترش فتوحات و سرازير شدن غنائم، كم كم مسلمانان روحيه سلحشورى خود را از دست داده و به رفاه و آسايش خو گرفتند، بطورى كه مردم از ترس از دست دادن زندگى آرام و گرفتار شدن در كشمكشهاى اجتماعى از هر حاكمى اطاعت مى كردند و ستمگران را بعنوان جانشينان پيامبر بشمار مى آورند.
اين معنا در اصحاب امام حسن (عليه السلام) بسيار نمودار است، تا آنجا كه معاويه سران لشگر ايشان را با مبالغى پول خريد و امام را در اثر اين كار به صلح وادار نمود.
قيام امام حسين (عليه السلام) اين وضع را دگرگون ساخت و مكتب
شهادت را در جامعه اسلامي زنده كرد، جامعه اى كه بيست سال را به سكوت و تسليم گذرانده بود، و با آنكه در اين مدت نسبتا طولانى موجبات انقلاب فراوان بود، كوچكترين انقلابى رخ نداده بود، فاجعه كربلا وجدان دينى جامعه را بيدار كرد و تحول تازه اى بوجود آورد كه تحت تأثير شديد خود جامعه اسلامي را به كلى دگرگون ساخت.
و همين كافى بود كه مردم را به دفاع از حريم شخصيت و شرافت و دين خود وادارد، روح مبارزه را كه در جامعه به خاموشى گرائيده بود، شعله اى تازه بخشد، و به دلهاى مردم و پيكرهاى افسرده حياتى تازه دميده آنها را به جنبش درآورد.
3 - انقلاب و شورش مردم بر ضد حكومت انقلاب امام سرچشمه نهضتها و انقلابهاى متعددى در جامعه اسلامي گرديد، شيعيانى كه خود امام را دعوت نموده و سپس دست از يارى أو برتافتند، كم كم به اشتباه خود پى برده و متوجه مى شدند كه چه عمل ننگينى را به انجام رسانده اند، آنان احساس مى كردند كه ننگ اين گناه از دامنشان شسته نخواهد شد، مگر آنكه انتقام خون أو را از قاتلانش بگيرند و يا در اين راه كشته شوند.
از طرف ديگر گروه ديگرى نيز به آنان پيوستند، كسانى كه مى خواستند از يوغ ظلم دستگاه حكومت اموى بوسيله انقلاب رهائى يابند.
اولين جنبشى كه پس از قيام كربلا پديد آمد، قيام توابين به رهبرى سليمان بن صرد خزاعي ومسيب بن نجيه وعبد الله بن سعد وعبد الله بن وال تميمي ورفاعة بن شداد بود، اين جنبش از سال شصت و يك هجري
آغاز شد و مخفيانه به تجهيز و جمع آورى نفرات مى پرداختند، تا آنكه شب جمعه پنجم ربيع الثاني سال شصت و پنج هجرى فرا رسيد، در آن شب به سوى تربت پاك امام حركت كردند و هنگامى كه به كنار قبر آن حضرت رسيدند گفتند:
پروردگارا ما فرزند پيامبر را يارى نكرديم گناهان گذشته ما را بيامرز و توبه ما را بپذير، به روح حسين و ياران راستين و شهيد أو رحمت فرست، ما شهادت مى دهيم كه بر همان عقيده هستيم كه حسين بر سر آن كشته شد، پروردگارا اگر گناهان ما را نيامرزى و به ديده رحم و عطوفت به ما ننگرى زيانكار و بدبخت خواهيم بود.
پس از پايان اين صحنه شورانگيز به سمت شام حركت كردند و در سرزمينى به نام " عين الوردة " با سپاه شام روبرو شدند و پس از سه روز نبرد سخت سرانجام شكست خورده و جز عده كمى از آنان بقيه به شهادت رسيدند.
دومين جنبشى كه به خونخواهى امام به انجام رسيد انقلاب مختار بود، أو ابتدا به خاطر همكارى با مسلم بن عقيل به زندان افتاد، سپس با وساطت از زندان آزاد شد، و با شعار " يا لثارات الحسين " دست به انقلاب زد، مختار قاتلان امام را سخت مورد تعقيب قرار داد و به هلاكت افكند، بطورى كه ظرف يك روز دويست و هشتاد نفر از آنان را كشت و خانه هاي سران جنايت كار فرارى را ويران ساخت.
البته تنها اين دو جنبش از انقلاب امام سرچشمه نگرفتند، بلكه در تاريخ انقلابهاى بسيارى را مى توان يافت كه از آن نشأت گرفته است، حتى بنى عباس انقلابشان را بر عليه بنى اميه بعنوان انتقام از خون آن حضرت قلمداد مى كردند.
گفتارى پيرامون اربعين آن حضرت در ميان شيعه روز اربعين سيد الشهداء (عليه السلام)، كه روز بيستم ماه صفر است شهرت بسيار دارد، عموما آن روز را روز ورود اهل بيت (عليهم السلام) پس از رهايى از اسارت شام به كربلا مى دانند، و از ائمه (عليهم السلام) زيارت مخصوصى براى آن روز وارد شده است.
از علماء امامية تا قرن هفتم هجري هيچ كس در اين مورد شبهه و اشكالى وارد نكرده است، اولين كسى كه در اين زمينه سخن گفته و استبعاد كرده سيد اجل رضى الدين على بن طاووس قدس سره در كتاب اقبال الاعمال مى باشد.
مرحوم سيد بن طاووس كه از علماى قرن هفتم هجري است در كتاب " لهوف " گويد:
" آنگاه كه خاندان امام حسين (عليه السلام) از شام باز گشته و به عراق رسيدند، به راهنماى كاروان گفتند: ما را از راه كربلا ببر، آنان حركت كردند تا به قتلگاه رسيدند، ديدند جابر بن عبد الله انصاري و جمعى از بنى هاشم و مردانى از اولاد پيامبر براى زيارت قبر امام حسين (عليه السلام) آمده اند، پس همگى به يك هنگام در آن سرزمين گرد آمدند و با گريه واندوه و سينه زنى با هم ملاقات كردند، و مجلس عزائى كه دلها را جريحه دار مى كرد برپا نمودند و زنانى كه در آن نواحى بودند جمع شدند و چند روزى به همين منوال گذشت ". (1) فقيه ابن نما در مثيرالاخران گويد:
" آنگاه كه خاندان امام حسين (عليه السلام) به كربلا رسيدند جابر بن عبد الله انصاري و گروهى از بنى هاشم را ديدند كه براى زيارت امام حسين (عليه السلام) آمده بودند، پس با ناله واندوه در اين مصيبت با يكديگر ملاقات كردند ". (1) سيد بن طاووس وابن نما گر چه به روز ورود تصريح نفرموده اند، ولى بدون شك مرادشان از رجوع و مرور زنان و خاندان امام حسين (عليه السلام) به كربلا و ملاقات با جابر بن عبد الله در اربعين بوده و كسى در غير روز اربعين بيستم صفر سال 61 هجرى ملاقات آنها را ننوشته است.
عموم مورخين و ارباب مقاتل نيز اتفاق دارند كه تشرف جابر بن عبد الله به زيارت سيد الشهداء (عليه السلام) در اربعين اول بوده، و رسيدن اسراء اهل بيت و امام سجاد (عليه السلام) به كربلا و ملاقات با جابر، كه اين بزرگان تصريح مى فرمايند بدون شك نظرشان در همان موقع تشرف جابر است.
أبو ريحان بيرونى رياضى دان مشهور قرن چهارم در كتاب الآثار الباقية تصريح كرده كه در روز بيستم ماه صفر سر مبارك امام حسين (عليه السلام) را به بدنش ملحق كردند و چهل نفر از اهل بيت أو پس از مراجعت از شام قبرش را زيارت كردند.
استبعاد در صحت آن در مقابل اين گفتارها سخن مرحوم سيد بن طاووس در كتاب اقبال است كه مى فرمايد:
" در كتاب مصباح (شيخ طوسى) ديدم كه خاندان امام حسين (عليه السلام)
به همراه امام سجاد (عليه السلام) روز بيستم صفر به مدينه رسيدند، و در غير كتاب مصباح ديدم كه آنان در روز بيستم صفر به كربلا رسيدند، و هر دو قول بعيد است، زيرا روايت شده كه آنان يك ماه در شام در خرابه اى كه از سرما و گرما ايشان را محافظت نمى كرد اقامت كردند، و ظاهر حال آنست كه رسيدن آنان به عراق يا مدينه بيش از چهل روز از زمان كشته شدن امام (عليه السلام) زمان بخواهد، و اما اينكه در بازگشت از كربلا گذر كرده باشند امكان دارد، و لكن در روز بيستم صفر نبوده است، زيرا آنان در آنجا با جابر بن عبد الله انصاري ملاقات كرده اند، و اگر جابر از مكه آمده باشد رسيدن خبر شهادت به أو و آمدنش از آنجا به كربلا بيش از چهل روز زمان مى خواهد ". (1) همانگونه كه از گفتار مرحوم سيد روشن مى شود مهمترين دليل استبعاد وقوع اربعين آنست كه ارسال نامه ابن زياد و بازگشت آن نيازمند زمانى طولانى است، و آنكه اسراء يك ماه در شام مانده اند.
بايد توجه داشت كه اين گونه استبعادها بعد از هزار و چند صد سال از وقوع قضايا به ذهن مى آيد و باعث ايجاد شبهه در وقوع قضيه مى گردد، زيرا كيفيت اجازه خواستن ابن زياد و رفت و آمد پيكها را با افكار خود مىسنجيم.
ضمن آنكه با داستانها و شاخ و برگهائى كه در بعضى از كتب ذكر شده، پنداشته مى شود كه آنان مدتها در شام مانده اند، مانند تفاصيلى كه نسبت به قضاياى فاجعه روز عاشورا بسته شده است، تا آنجا كه آمدن اسراء به كربلا را در روز اربعين از محالات شمرده اند.
اگر با تعمق در تاريخ آن زمان بنگريم خواهيم ديد كه در ظرف چند روز از عراق به شام و بالعكس رفته و بر مى گشتند، و با ملاحظة تاريخ شواهد زيادى پيدا مى شود كه با شترهاى ذلول جماز و اسبهاى عربي تند تاز مسافتهاى طول و دراز را در اندك مدتى طى مى كرده اند، و شواهد بسيارى در تاريخ وجود دارد كه در ظرف ده روز و هشت روز و بلكه يك هفته از عراق به شام و از شام مراجعت به عراق مى كرده اند.
مى توان از مسلمات تاريخ بشماريم كه امام روز هشتم ذى الحجه سال 61 هجرى از مكه به طرف عراق به حركت آمده، و مسافت ما بين مكه و كوفه در حدود 380 فرسخ مى باشد.
از قرائن زياد معلوم مى شود كه امام در مسير با سرعت زياد حركت نمى فرمود، و در اثناء راه هر كه را كه صلاح مى دانست به يارى خويش دعوت مى فرمود، و پس از رسيدن حربن يزيد رياحي به حضور آن حضرت دو روز سر راه را برايشان گرفت، و روز دوم محرم سال 61 هجري وارد كربلا شدند، و آن مسافت طولانى از مكه تا كربلا را در حدود بيست و چهار روز طى فرمودند، و روزى پانزده فرسخ راه را به آسانى طى كرده اند.
همچنين در بسيارى از كتب معتبره تصريح شده كه اسراء اهل بيت روز اول ماه صفر سال 61 وارد شام شده اند، از جمله أبو ريحان بيرونى متوفى سال 440 هجري است كه در كتاب الآثار الباقية گويد:
" در روز اول ماه صفر سر حسين (عليه السلام) را به دمشق وارد كردند و يزيد آن سر را پيش روى خود گذاشت و با چوبى كه در دست داشت به لبهاى آن حضرت مى زد و... " (1)
بنا به نگارش بعضى از تواريخ معتبره در پانزدهم ماه محرم اسراء از كوفه حركت داده شده اند، در ظرف ده يا پانزده روز به دمشق رسيده اند، بنابراين در مراجعت از شام به كربلا نبايد شبهاتى در ذهن آيد، و چه استبعاد دارد كه در قريب به همين مدت از شام به كربلا مراجعت كرده باشند.
پس مراجعت اسراء اهل بيت (عليهم السلام) در روز بيستم ماه صفر سال 61 هجرى بسيار قوى و مورد اعتماد است.
معلوم نيست اسراء در شام چقدر توقف كرده اند، اما ملاحظة اوضاع سياسي دولت بنى اميه ايجاب مى كند كه يزيد نتواند اسراء را بيش از چند روز در دمشق متوقف سازد، چرا كه واقعه كربلا اوضاع سياسي را روز به روز آشفته تر مى ساخت و افكار عمومى بر عليه يزيد متوجه مى گشت، و روز بروز نفرت مردم از دولت بيشتر مى شد.
با اين وضع چطور يزيد مى توانست تا مدت زيادى اسراء را در حال اسارت در غربت نگاهدارد، و تا مدت يك ماه مثلا در دمشق، آن هم در جائى كه آنان را نه از سرما و نه از گرما نگاه مى داشت متوقف سازد.
ضمن آنكه توقف آنان در اين مدت در دمشق در كتاب معتبرى ديده نشده و مدرك تاريخى ندارد، در مقابل طبري در تاريخ خود تصريح مى كند كه اسراء بيشتر از ده روز در دمشق توقف نكرده اند.
از آنچه گفته شد در مى يابيم استبعاد در آمدن اسراء اهل بيت (عليهم السلام) به كربلا در اربعين آن حضرت، ناشى از مطالبى است كه در مورد توقف زياد آنان در شام در افواه وجود دارد كه هيچ مدرك تاريخى ندارد، و نيز طولانى بودن مسافت بين كوفه و شام است كه با توجه به شواهد تاريخى نه تنها امرى مستبعد نيست بلكه وقوع آن در تاريخ بسيار است.
كتاب حاضر كتابي كه در پيش روى شماست مجموعه اى است برگرفته از ادعيه و خطبه ها و احاديث امام حسين (عليه السلام)، كه در ادامه " صحيفة المهدى (عليه السلام) " و " صحيفة الزهراء (عليها السلام) "، به شيفتگان خاندان عصمت و طهارت تقديم مى گردد.
اميد است اين مجموعه ها بتواند سهم كوچكى در ارتقاء آشنائى جامعه ما با معارف اهل بيت داشته باشد، و ما را در شناخت آنا جواد قيومى اصفهاني 1 / 7 / 1373
فصل اول نيايشها و ادعيه آن حضرت 1 - ادعيه آن حضرت در ثناء الهى و درخواست حوائج از أو 2 - ادعيه آن حضرت در مورد نماز و آنچه به آن ارتباط دارد 3 - ادعيه آن حضرت در جهاد با دشمنان 4 - ادعيه آن حضرت در مدح يا مذمت افراد 5 - ادعيه آن حضرت در زوال اندوهها و قضاء حوائج 6 - ادعيه آن حضرت در رفع خطرات و بيماريها 7 - ادعيه آن حضرت در ايام مباركه
1 - ادعيه آن حضرت در ثناء الهى و درخواست حوائج از أو در تسبيح و تنزيه خداوند در روز پنجم ماه در مناجات با خداى بزرگ در مناجات با خداى بزرگ در كنار حجر الاسود در طلب اخلاقهاى نيكو در طلب رغبت به آخرت در طلب رهائى از استدراج در طلب رحمت براى مردگان
(1) دعاى آن حضرت در تسبيح و تنزيه خداوند در روز پنجم ماه پاك و منزه است خداوند برتر و والاتر، پاك و منزه است خداوند بزرگ و بلند مرتبه، پاك و منزه است آنكه اين گونه است و كسى همانند او نيست، و توان برابرى با أو را ندارد، پاك و منزه است آنكه آغازش علمى است كه به وصف در نيايد، و پايانش دانشى است كه فنا پذير نمى نمى باشد.
پاك و منزه است آنكه با خداونديش بر تمامى موجودات برترى دارد، و از اين رو چشمى أو را نيافته، و عقلى أو را به مثال در نياورده، و همى أو را صورتگرى نكرده، و زبانى آنگونه كه شايسته اوست أو را توصيف ننموده است.
پاك و منزه است آنكه در آسمان برترى جسته، پاك و منزه است آنكه مرگ را بر بندگانش مقرر داشته، پاك و منزه است پادشاه قدرتمند، پاك و منزه است فرمانرواى بدون عيب، پاك و منزه است آنكه جاودانه و ابدى است.
(2) دعاى آن حضرت در مناجات با خداى بزرگ روايت شده كه آن حضرت همراه انس بن مالك حركت مى كرد،
كنار قبر خديجه آمد و گريست، آنگاه گفت: از من دور شو، انس گويد: از ديد آن حضرت پنهان شدم، هنگاميكه انجام نمازش طولانى شد شنيدم كه مى خواند:
پروردگارا! پروردگارا! تو مولاى من هستى، رحم كن بنده اى را كه به تو پناه برده است.
اى داراى صفات برجسته، تكيه ام بر توست، خوشا به حال آنكه تو مولاى أو باشى.
خوشا به حال كسى كه خدمتگزار شب زنده دار باشد، و گرفتاريش را با خداى خود در ميان گذارد.
و بيمارى و مرضى ندارد بيشتر از محبش به مولايش.
هر گاه غصه و ناراحتى اش را مطرح كرد، خداوند أو را پاسخ داده و اجابت نمايد.
هرگاه به گرفتارى مبتلا گردد در تاريكى زارى كنان خدا را بخواند، خدا أو را گرامى داشته و به خود نزديك گرداند.
آنگاه ندا كرده شد:
بنده ام بيا در حالى كه تو در حمايت منى، و هر چه بگوئى ما آن را مى دانيم.
فرشتگانم مشتاق شنيدن صداى تواند، و كافى است كه ما صداى تو را مىشنويم.
دعاى تو نزد من بوده و در حجابها در گردش است، و كافى است كه ما پوشش را براى تو بر مى داريم.
اگر باد از جوانب او بوزد، از بيهوشى بر زمين افتد.
از من بخواه بدون ميل و ترس و حساب، كه من خداى توام.
(3) دعاى آن حضرت در مناجات با خداى بزرگ در كنار حجر الاسود پروردگارا! مرا نعمت دادى ولى مرا شاكر نيافتى، و دچار مصيبتم نمودى ولى صبورم نديدى، پس با ترك شكر تو نعمتت را سلب نكردى،
و با عدم شكيبائى بر شدتت نيفزودى، پروردگارا از بزرگوار جز بزرگوارى نيايد.
(4) دعاى آن حضرت در طلب اخلاقهاى نيكو پروردگارا! از تو توفيق هدايت يافتگان، و كارهاى پرهيزكاران، و خيرخواهى توبه كنندگان، و تصميم صابران، و خشيت خائفان، و طلب دانشمندان، و زينت مطيعان و ترس گرفتاران را خواستارم.
خداوندا! تا آنگاه كه در دلم خشيتى از تو قرار گيرد كه مرا از گناه باز دارد، به فرامينت عمل كنم، تا شايسته كرامت تو گردم، و از ترست رو به سوى توبه آورم.
و از دوستى تو اعمال خويش را خالص گردانم، و با گمان نيكم به تو در كارها بر تو توكل نمايم، پاك و منزه است آفريننده نور، پاك و منزه است خداوند برتر و حمد و ستايش از آن اوست.
(5) دعاى آن حضرت در طلب رغبت به آخرت خدايا! مرا به آخرت راغب و مشتاق گردان، تا آنگاه كه وجود آن را با زهد و پارسائى در امور دنيايى در خود احساس كنم.
پروردگارا! به من بينائى و شناخت در امور آخرت عطا كن، تا با شوق بسيار و از جهت ترس تو بجاى گناهان بدنبال كارهاى نيك باشم.
(6) دعاى آن حضرت در طلب رهائى از استدراج پروردگارا! مرا با نعمتهايت - آنگونه كه از ياد تو غافل شوم - در مسير عذابت قرار نده، و مرا با بلا و ناراحتى تربيت ننما.
(7) دعاى آن حضرت در طلب رحمت براى مردگان پروردگارا! اى خداوند اين ارواح فانى و اجساد پوسيده و استخوانهاى نرم شده، كه با ايمان و اعتقاد به تو از اين دنيا رفته اند، بر آنان رحمت خود و سلام مرا ارزانى دار.
2 - ادعيه آن حضرت در مورد نماز و آنچه به آن ارتباط دارد در قنوت در حال قنوت در قنوت نماز وتر در سجده شكر در صبح و شب در طلب باران در طلب باران در نماز بر مردى از منافقين
(8) دعاى آن حضرت در قنوت پروردگارا! آغاز هر چيز از توست و اراده انجامش در اختيار تو، و نيرو و توان از آن توست، و تو خدايى هستى كه معبودى جز تو نمى باشد، جانهاى اوليائت را جايگاه اراده و محل مشيت خود مقرر فرمودى، و در افكارشان اوامر و نواهيت را قرار دادى، تا يك لحظه از ياد تو غافل نگردند.
و تو آنگاه كه اراده امرى را بنمائى، در افكارشان آنچه خود در آنها بوديعت نهاده اى را به حركت در آورده، و بر زبانشان آنچه خود به آنان تفهيم كرده اى را جارى مى سازى، با عقلهايى كه تو را خوانده و با حقائقى كه به آنان ارزانى داشته اى بسوى تو مى خوانند، و من مى دانم از آنچه به من آموخته اى، از چيزهايى كه تو بر آنها شايسته سپاس مى باشى، از چيزهايى كه به من نشان داده اى و بسوى آن مرا پناه داده اى.
خداوندا! و با اين وجود به نيرو و توان تو پناهنده، و به قضا و قدرت كه در علمت مرا در جهت آن قرار دادى، و در مسير آن به حركت در مى آيم، و به آنچه تو بخواهى مصمم مى گردم، راضى هستم، در حالى كه به آنچه تو بدان از من خشنود مى باشى بخيل نيستم، و از آنچه تو مرا بدان خوانده اى
كوتاهى نمى كنم، و به آنچه مرا بدان آشنا ساخته اى سبقت مى گيرم، و به آنچه تو مرا بدان آغاز نموده اى آغاز مى نمايم، از راه هدايت تو هدايت مى جويم، آنچه امر به رعايتش نمودى رعايت مى نمايم، پس مرا از رعايتت خالى ننما، از عنايتت خارج نساز، و مرا از فيض رسيدن تأييدت عاجز و ناتوان قرار نده، و از راهى كه به خشنودى تو مى رسم مرا خارج نكن.
حركتم را بر اساس روشنگرى، وراهم را با هدايت، و زندگيم را قرين رشد و تعالى قرار ده، تا مرا هدايت نموده و ديگران نيز بوسيله من راهنمائى گردند، و در آنچه تو خواهان آن بوده و به جهت آن مرا خلق كرده اى، و بسوى آن پناه داده اى، مرا وارد سازى.
و اوليائت را از اينكه بوسيله من امتحان شوند در پناه خود گير، و با رحمتت و در نعمتت آنان را امتحان و آزمايش نما، آزمايشى كه سبب برگزيدن آنها و پاك شدن آنها از زشتيها و راهنمائى آنان به راهى كه من رفته ام باشد، و مرابه پدران و خويشاوندان رستگارم ملحق نما.
(9) دعاى آن حضرت در حال قنوت پروردگارا! هر كه به پناهگاهى پناه جويد تو پناهم مى باشى، و هر كه
به پناهگاهى پناه گيرد تو پناهگاهم مى باشى، خداوندا بر محمد و خاندانش درود فرست و ندايم را بشنو و دعايم را اجابت نما، و مستقر و جايگاهم را نزد خودت قرار ده، و در مواضع امتحان مرا از لغزش به جهت آنها و گمراهى بوسيله شيطان باز دار، به حق عظمتت كه تكذيب انسانى و خيال پردازى در آن مؤثر واقع نشده و امرى از آن خالى نمى باشد، تا اينكه مرابه اراده و مشيتت بسوى خود باز گردانى، بدون آنكه نسبت به تو مشكوك و مظنون بوده و رحمتت را مورد شبهه و شك قرار دهم، بدرستى كه تو مهربانترين مهربانانى.
(10) دعاى آن حضرت در قنوت نماز نماز خداوندا! تو مى بينى و ديده نمى شوى، و در جايگاه بلندى قرار دارى، و بازگشت بسوى توست، و دنيا و آخرت از آن تو مى باشد، خداوندا از اينكه ذليل گشته و خوار شوم به تو پناه مى بريم.
(11) دعاى آن حضرت در سجده شكر از شريح روايت شده كه گفت: داخل مسجد پيامبر (صلى الله عليه وآله) شده
و ديدم حسين بن على (عليه السلام) در سجده قرار داشته و سر بر خاك نهاده و مى گفت:
اى آقا و مولايم! آيا براى گرزهاى آتشين اعضاى بدنم را خلق كرده اى، يا اندام درونيم را براى نوشيدن آبهاى گرم جهنم خلق نموده اى، خداوندا اگر مرا به گناهان بازخواست كنى من تو را به كرم و بخششت مى خوانم، و اگر مرا با خطاكاران قرار دهى دوستيم نسبت به تو را به اطلاع آنان مى رسانم، اى آقايم طاعتم تو را بهره اى نداده و گناهم به تو ضررى نمى رساند، پس آنچه به تو سود و بهره اى نمى رساند را به من عنايت كن و آنچه به تو ضرر نمى رساند را از من ببخشاى، بدرستى كه تو مهربانترين مهربانانى.
(12) دعاى آن حضرت در صبح و شب بنام خداوند بخشنده و مهربان، بنام خدا و به ياد أو، و از خداوند و بسوى أو، و در راه أو، بر مذهب رسول أو، و بر خداوند توكل كردم، و نيرو و قدرتى جز به اراده خداوند بزرگ نيست.
پروردگارا جانم را به تو تسليم كرده، و چهره ام را بسوى تو گردانده، و كارم را به تو تفويض كردم، و از تو عافيت و سلامتي از هر بدى در دنيا
و آخرت را خواهانم.
پروردگارا! تو مرا از هر كس كفايت كرده، و هيچ كس مرا از تو كفايت نمى كند، پس مرا از موارد ترس و هراس از هر كه باشد كفايت فرما، و در كارم راه گشايش و رهايى قرار ده، بدرستى كه تو مى دانى و من نمى دانم، و تو توانائى و من قادر نيستم، و تو بر هر كار توانائى، به رحمتت اى مهربانترين مهربانان.
(13) دعاى آن حضرت در طلب باران پروردگارا! اى دهنده خيرات از جايگاههاى آن، و نازل كننده رحمتها از معادن آن، و جارى كننده بركتها بر اهل آن، باران يارى دهنده از توست، و تو يارى دهنده و ياريگرى، و ما گناهكاران و خطاكارانيم، و تو كسى هستى كه از تو طلب بخشش شده و آمرزنده اى، معبودى جز تو نيست.
خداوندا! از آسمان باران پياپى برايمان نازل فرما، و بارانى بسيار برايمان فرو ريز، بارانى يارى دهنده و بسيار و وسيع، بارانى گوارا و روياننده
و انبوه، بارانى از ابرهاى پر رعد و برق، بارانى با شدت و سرعت، بارانى بسيار و گسترده، بارانى جارى شونده و عمومى، بطوريكه قطرات آن پياپى بوده و ريزش آن قطع نشود، از ابرى كه صداى رعد و برقش دروغين نباشد، بارانى كه بندگان ضعيفت را زنده كرده، و شهرهاى مرده ات را زندگى دوباره بخشد، و خانه هاي شهرها را روشنى بخشد، و به وسيله آن ما را شايسته منتت قرار دهى، اى پروردگار جهانيان اجابت فرما.
(14) دعاى آن حضرت در طلب باران پروردگارا! بارانى گسترده و فراگير، نافع و بدون ضرر برايمان بفرست، كه در شهر و بيابان فرو ريزد، و به سبب آن روزى و شكر ما افزايش يابد.
خداوندا آن را روزى و عطايى كه بر اساس ايمان باشد قرار ده، بدرستى كه بخشش تو باز داشته شده نيست، بارالها بر زمين ما باران بفرست، و آنچه مايه زينت آن مى شود و روياندنيها را در آن برويان.
(15) دعاى آن حضرت در نماز بر مردى از منافقين از امام صادق (عليه السلام) روايت شده كه فرمود: يكى از منافقين مرد، امام حسين (عليه السلام) بدنبال جنازه أو حركت كرد - تا آنجا كه مى فرمايد - هنگامى كه سرپرست شخص مرده تكبير نماز ميت را گفت امام اين گونه بر آن مرد تكبير گفت:
خداوند برتر است، خداوندا فلان بنده ات را هزار لعنت بفرست، لعنتى پى در پى و بدون فاصله، خداوندا بنده ات را در ميان بندگان و شهرهايت ذليل و خوارگردان، و به آتش دوزخ وارد ساز و بدترين عذابت را بر أو بچشان، چرا كه أو دشمنانت را دوست و با دوستانت دشمنى مى كرد، و خاندان پيامبرت را دشمن مى شمرد.
و در روايتى آمده:
خداوندا بنده ات را در ميان بندگان و شهرهايت ذليل و خوار گردان، خداوندا او را به آتش دوزخ وارد ساز، خداوندا بدترين عذابت را بر أو بچشان، چرا كه أو دشمنانت را دوست و با دوستانت دشمنى مى كرد، و خاندان پيامبرت را دشمن مى شمرد.
3 - ادعيه آن حضرت در جهاد با دشمنان قبل از خروج از مدينه هنگاميكه به مكه رسيد هنگاميكه خبر شهادت قيس بن مسهر صيداوي به ايشان رسيد قبل از ورود به كربلا هنگام ورود به كربلا هنگامى كه تعداد لشكر دشمن در كربلا زياد شد در شب عاشورا در روز عاشورا قبل از آماده ساختن لشكرش در روز عاشورا در روز عاشورا هنگاميكه على بن حسين (عليه السلام) به ميدان رفت بعد از شهادت على بن حسين (عليه السلام) بعد از شهادت على بن حسين (عليه السلام) بعد از شهادت فرزند كوچكش عبد الله بعد از شهادت فرزند كوچكش عبد الله بعد از شهادت فرزند كوچكش عبد الله بعد از شهادت قاسم بن حسن (عليه السلام) بعد از شهادت قاسم بن حسن (عليه السلام) بعد از شهادت عبد الله بن حسن (عليه السلام) بعد از آنكه تير در جبهه ايشان فرو رفت بعد از آنكه بسوى ايشان تيراندازى كردند بعد از آنكه بسوى ايشان تيراندازى كردند هنگاميكه از اسب بر روى گونه راستش بر زمين افتاد در آخرين لحظات روز عاشورا در مناجات قبل از شهادتش
(16) دعاى آن حضرت قبل از خروج از مدينه روايت شده آن حضرت شبى از خانه اش خارج و رو بسوى قبر جدش نمود، چند ركعت در آنجا نماز گذارد، بعد از نماز فرمود:
خداوندا! اين قبر پيامبرت محمد مى باشد و من پسر دختر اويم، مشكلى برايم پيش آمده كه خود بدان واقفى، پروردگارا! من كار نيك را دوست داشته و كار بد را زشت مىشمرم، و من از تو مى خواهم، اى داراى جلالت و بزرگوارى، به حق اين قبر و كسى كه در آنست تنها آنچه مورد خشنودى تو و رسولت مى باشد را برايم مقدر سازى.
(17) دعاى آن حضرت هنگاميكه به مكه رسيد روايت شده آن حضرت حركت كرد تا به مكه رسيد، آنگاه كه از راه دور چشمانش به كوههاى آن افتاد، اين آيه را تلاوت كرد: " و آن گاه كه
(موسى) بسوى مدين آمد گفت: شايد پروردگارم مرا به راه راست هدايت كند ".
و آن گاه كه به مكه رسيد گفت:
پروردگارا! خير را برايم مقدر كن، و چشمانم را روشن گردان، و مرا به راه راست هدايت نما.
(18) دعاى آن حضرت هنگاميكه خبر شهادت قيس بن مسهر صيداوي به ايشان رسيد روايت شده آنگاه كه خبر شهادت قيس بن مسهر صيداوي به ايشان رسيد گريست و فرمود:
خداوندا! براى ما و شيعيانمان نزد خود مكانى ارزشمند مقدر فرما، و بين ما و آنان در جايگاههاى رحمتت جمع گردان، بدرستى كه تو بر هر كار توانائى.
و در روايتى آمده:
خداوندا! بهشت را براى ما و شيعيانمان مكانى ارزشمند قرار ده، بدرستى كه تو بر هر كار توانائى.
(19) دعاى آن حضرت قبل از ورود به كربلا خداوندا! ما خاندان پيامبر تو محمديم، و از حرم جدمان اخراج
شده و طرد گرديده ايم، و بنى اميه بر ما تعدى و تجاوز نموده اند، بار الها حق ما را از آنان بگير، و ما را بر گروه ستمكاران يارى گردان.
(20) دعاى آن حضرت هنگام ورود به كربلا خدايا! من از كرب وبلا به تو پناه مى جويم.
(21) دعاى آن حضرت هنگامى كه تعداد لشكر در كربلا زياد شد روايت شده: آنگاه كه دشمنان آن حضرت در كربلا رو به فزونى نهادند، و دانست كه راه فرارى ندارد، فرمود:
پروردگارا! بين ما و گروهى كه ما را دعوت كردند تا ياريمان نمايند، و آن گاه قصد كشتن ما را كردند، حكم نما.
(22) دعاى آن حضرت در شب عاشورا با بهترين وجه حمد و ثناى الهى را مى گويم، و او را در آسايش
و سختى سپاسگزارم، خداوندا تو را سپاس گويم كه ما را به نبوت گرامى داشتى و قرآن را بما آموختى و ما را در دين فقيه نمودى، و براى ما گوشها و چشمان و قلب قرار دادى، پس ما را شاكر و سپاس گزار نعمتهايت قرار ده.
(23) دعاى آن حضرت در روز عاشورا از امام سجاد (عليه السلام) روايت شده كه فرمود: آنگاه كه در روز عاشورا لشكريان براى قتل آن حضرت گرد آمدند، ايشان دستهايش را بلند كرده و فرمود:
پروردگارا! در هر سختى پناهم، و در هر شدت اميدم مى باشى، و در هر امرى كه بر من وارد شود تو محل وثوق و توشه ام هستى، چه بسيار سختى ها كه قلبها را مىلرزاند و حيله ها كارگر نيست، دوست انسان را رها كرده، و دشمن انسان را شماتت مى كند، من آن كار را بر تو عرضه داشتم و شكايت آن را بر تو نمودم، به جهت آنكه تنها به تو اميد دارم، پس تو در كارم گشايش مقرر داشته و مشكلم را بر طرف نمودى، پس تو دهنده هر نعمت و صاحب هر نيكى و آخرين اميد هر كس مى باشى.
(24) دعاى آن حضرت قبل از آماده ساختن لشكرش در روز عاشورا روايت شده: هنگامى كه عمربن سعد لشكرش را براى جنگ با آن حضرت آماده ساخته و آنان را تقسيم بندى نمود، آن حضرت بسوى آنان آمده و از ايشان خواست سكوت كنند، ولى نپذيرفتند، آنگاه در ضمن كلماتشان فرمودند:
پروردگارا! قطرات باران را از آنان دريغ دار، و بر ايشان سالهاى قحطى همچون سالهاى دوران حضرت يوسف قرارده، غلام ثقفي را بر ايشان مسلط فرما، تا نهايت درد و سختى را بر ايشان وارد آورد، و هيچ كس باقى نماند جز آنكه به نوعى أو را كشته يا مورد ضرب و شتم قرار دهد، و انتقام من و دوستانم و خاندانم و يارانم را از ايشان بگيرد، بدرستى كه اين گروه ما را فريب داده و تكذيب كرده و مخذول نمودند، و تو پروردگار ما هستى، بر تو توكل كرده و بسوى تو انابه نموده و بازگشت همه بسوى توست.
(25) دعاى آن حضرت در روز عاشورا پروردگارا! مرا از حقم باز داشتند، آن را به من عطا فرما، خداوندا من
ايشان را خشمگين كرده و آنان مرا خشمگين ساختند، و ايشان مرا ملول ساخته و من آنان را ملول نمودم، و مرا به اخلاق و رفتارى وادار ساختند كه اين گونه نبودم.
بارالها! پس گروهى بهتر از ايشان برايم مقدر ساخته، و بدتر از مرا برايشان مسلط فرما، خدايا همچون ذوب شدن نمك در آب قلبهايشان را از ايمان ذوب گردان.
(26) دعاى آن حضرت هنگاميكه على بن حسين (عليه السلام) به ميدان رفت روايت شده هنگاميكه على بن حسين (عليه السلام) براى نبرد به ميدان رفت امام سر به زير افكند و گريست، آنگاه گفت:
خداوندا تو بر آنان شاهد باش، كسى به نبرد با ايشان رفت كه شبيه ترين مردم به پيامبرت بود.
(27) دعاى آن حضرت بعد از شهادت على بن حسين (عليه السلام) پروردگارا! بركات زمين را از آنان باز دار، جمع ايشان را متفرق و آنان را پراكنده ساز، و در راههاى گوناگون و مختلف قرار ده، و هرگز زمامداران را
از آنان خشنود نساز، آنان ما را دعوت كردند كه ياريمان نمايند، آنگاه بر ما تاختند تا به قتلمان برسانند.
(28) دعاى آن حضرت بعد از شهادت على بن حسين (عليه السلام) خداوند بكشد گروهى را كه تو را كشتند.
(29) دعاى آن حضرت بعد از شهادت فرزند كوچكش عبد الله پروردگارا! اگر يارى از آسمان را از ما باز داشتى، اين امر را براى آنچه بهتر از آنست قرار ده، و براى ما از اين گروه ستمكار انتقام گير.
(30) دعاى آن حضرت بعد از شهادت فرزند كوچكش عبد الله روايت شده كه آن حضرت توجهى به خيمه ها نمودند، و كودكى را
ديدند كه از تشنگى مىگريد، أو را بر دست گرفته و فرمودند: اى مردم اگر به من رحم نمى كنيد به اين طفل رحم كنيد، مردى از ميان لشكريان تيرى پرتاب كرد كه گلوى أو دريده شد، آن حضرت گريست و فرمود:
پروردگارا! بين ما و گروهى كه ما را دعوت كردند تا ياريمان نمايند پس ما را كشتند، حكم نما.
آنگاه از هوا مورد ندا قرار گرفت: اى حسين أو را رها كن، بدرستى كه در بهشت شير دهنده اى براى أو مى باشد.
(31) دعاى آن حضرت بعد از شهادت فرزند كوچكش روايت شده: هنگاميكه تير بر گلوى طفل وارد آمد امام گريست و دو دستش را زير گلوى أو قرار داد، آنگاه فرمود:
اى نفس شكيبائى پيشه كن و آنچه بر تو وارد مى شود را به حساب خدا قرار ده، خدايا آنچه در حال حاضر بر ما واقع مى شود را مى بينى، پس آن را براى ما پشتوانه اى براى روز قيامتمان قرار ده.
(32) دعاى آن حضرت بعد از شهادت قاسم بن حسن (عليه السلام) پروردگارا! تو مى دانى كه آنان ما را دعوت كردند تا ما را يارى كنند، اما ما را مخذول كرده و دشمنانمان را يارى نمودند، خدايا قطرات باران را از آنان دريغ دار، و آنان را از بركاتت محروم نما، و هرگز از آنان خشنود مشو.
بارالها! اگر يارى را در اين دنيا از ما باز داشتى، آن را ذخيره اى براى آخرت قرار ده، و انتقام ما را از گروه ستمكاران بگير.
(33) دعاى آن حضرت بعد از شهادت قاسم بن حسن (عليه السلام) خداوندا! تمامى آنان را نابود، و ايشان را پراكنده ساخته و بميران، و هيچ يك از آنان را باقى مگذار، و هرگز از آنان در نگذر.
(34) دعاى آن حضرت بعد از شهادت عبد الله بن حسن (عليه السلام) پروردگارا! اگر آنان را تا مدتى زنده نگاه مى دارى پس ايشان را پراكنده ساز، و گروههايشان را مختلف بگردان، و هرگز از ايشان خشنود مشو.
و در روايتى آمده:
خداوندا! قطرات باران را از آنان دريغ دار، و بركات زمين را از آنان بازدار، خداوندا پس اگر آنان را تا مدتى زنده نگاه مى دارى ايشان را پراكنده ساز، و گروههايشان را مختلف بگردان، و رهبرانشان را از ايشان خشنود مساز، آنان ما را دعوت كردند تا ياريمان نمايند اما بر ما هجوم آورده و ما را كشتند.
(35) دعاى آن حضرت بعد از آنكه تير در جبهه ايشان فرو رفت روايت شده: آنگاه كه تير در جبهه ايشان فرو رفت آن را بيرون كشيد، خون بر چهره و موهاى صورتشان جارى شد، سپس فرمود:
خدايا! آنچه من در مقابل اين گروه گناهكار مىكشم را مى بينى، پروردگارا آنان را نابود گردان، و با پراكندگى بقتل رسان، و در روى زمين هيچ يك از آنان را زنده مگذار، و از گناهشان نگذر.
(33) دعاى آن حضرت بعد از آنكه بسوى ايشان تيراندازى كردند روايت شده: هنگاميكه تشنگى به امام حسين (عليه السلام) شدت يافت، بر اسبش سوار شد تا كنار رود فرات رود، حضرت عباس در جلوى ايشان قرار داشت، سپاهيان عمر سعد جلوى ايشان را گرفتند، و مردى از قبيله بنى دارم تيرى پرتاب كرد و به پائين صورت ايشان خورد، امام دست زير صورت گرفت، تا آنگاه كه دستانش از خون پر شد، امام خونها را پرتاب كرد و گفت:
خداوندا! آنچه به پسر پيامبر تو مى شود را به تو شكايت مى كنم.
و در روايتى آمده:
هنگاميكه تشنگى امام شديد شد، نزديك رود فرات آمد تا آب بنوشد، حصين بن نمير بسوى ايشان تيرى پرتاب كرد كه در دهان آن
حضرت واقع شد، امام خونها را با دستش جمع كرد و بسوى آسمان پرتاب كرد و پس از حمد و ثناى الهى فرمود:
خداوندا! من بسوى تو شكايت مى كنم آنچه نسبت به پسر دختر پيامبرت اعمال مى شود، خدايا يكايك آنان را نابود ساز، و آنان را با پراكندگى بقتل برسان، و هيچ يك از آنان را باقى مگذار.
(37) دعاى آن حضرت بعد از آنكه بسوى ايشان تيراندازى كردند از مسلم بن رباح نقل است كه گفت: با آن حضرت در روز عاشورا بودم، تيرى را بسوى چهره ايشان پرتاب كردند، به من فرمود: اى مسلم دستت را نزديك آور، دستم پر از خون شد، فرمود تا در دست ايشان بريزم، آن حضرت خونها را بسوى آسمان پرتاب كرد و فرمود:
خداوندا! از خون پسر دختر پيامبرت خونخواهى كن.
مسلم گويد: قطره اى از آن خون به زمين بازنگشت.
(38) دعاى آن حضرت هنگاميكه از اسب بر روى گونه راستش بر زمين افتاد بنام خدا و به ياد او و بر راه پيامبر خدا.
(39) دعاى آن حضرت در آخرين لحظات روز عاشورا پروردگارا! جايگاهت برتر، قدرتت بسيار، قهر و غضبت شديد مى باشد، بى نياز از مخلوقات، داراى قدرت گسترده، قادر بر هر چه بخواهد، داراى رحمت نزديك، و وعده راست، نعمت گسترده و بلاء نيكو.
آنگاه كه خوانده شوى نزديك، و بر آنچه خلق كردى محيط هستى، توبه را از كسى كه بسوى تو بازگشت كند مى پذيرى، بر آنچه بخواهى قادر و هر چه را بخواهى مى يا بى، هنگامى كه شكر تو را گذارند شكر گذار بوده، و هر گاه ياد شوى متذكر آنان مى گردى.
تو را با نيازمندى خوانده، و با فقر و بى چيزى بسوى تو توجه مى كنم، و با ترس بسوى تو روى مى آورم، و با ناراحتى بسوى تو مىگريم، و با ناتوانى از تو يارى مى خواهم، و بر تو توكل مى كنم در حالى كه تو را كافى مى دانم.
بين ما و قوم ما با حق حكم نما، بدرستى كه آنان ما را فريب داده و مكر و خدعه زدند، و ما را كشتند، در حالى كه ما خاندان پيامبرت و فرزندان دوست تو محمد بن عبد الله مى باشيم، كه أو را به رسالت
برگزيده و بر وحيت أو را امين قرار دادى، پس در كار ما فرج و گشايشى بر ايمان قرار ده، به رحمتت اى مهربان ترين مهربانان، (40) دعاى آن حضرت در مناجات قبل از شهادتش روايت شده آن حضرت لحظاتى چند خون آلود روى زمين بودند، چهره شان بسوى آسمان بود و مى فرمود:
خداوندا! بر قضا و قدرت صبر مى كنم، معبودى جز تو نيست، اى فريادرس فرياد خواهان.
4 - ادعيه آن حضرت در مدح يا مذمت افراد براى على بن حسين (عليه السلام) براى زهير بن قين براى قيس بن مسهر صيداوي براى ابى ثمامه صائدي براى جون غلام أبو ذر براى يزيد بن زياد أبو شعثاء براى يزيد بن مسعود نهشلى براى ضحاك بن عبد الله مشرقي در يكى از خطبه هايش براى شيعيانش در يكى از نامه هايش براى شيعيانش در يكى از نامه هايش براى شيعيانش بر دشمنانش در روز قيامت بر عمر بن سعد بر عمر بن سعد بر شمر بر مردى از قبيله كنده بر مردى از قاتلانش بر زرعه دارمي بر عبد الله بن حصين ازدى بر محمد بن اشعث بر ابن ابى جويريه مزنى بر ابن جوزه تميمي بر تميم بن حصين فزارى بر محمد بن اشعث بر جبيره كلبى بر مالك بن حوزه بر ابى سفيان
(41) دعاى آن حضرت براى على بن حسين (عليه السلام) خداوند تو را از جهت فرزندى پاداش دهد، بهترين پاداشى كه به فرزندى از پدرش عطا مى كند.
(42) دعاى آن حضرت براى زهير بن قين خدا تو را از رحمتش دور نگرداند، و قاتلانت را مورد لعنت خود قرار دهد، همانگونه كه (در ادوار گذشته گروهى را لعنت كرد و به صورت) ميمون و خوك درآمدند.
(43) دعاى آن حضرت براى قيس بن مسهر صيداوي پروردگارا! براى ما و آنان بهشت را مقدر فرما، و بين ما و آنان در جايگاههاى رحمتت و ثوابهاى ذخيره شده و مورد آرزويت جمع گردان.
(44) دعاى آن حضرت براى ابى ثمامه صائدي خداوند تو را از نماز گذارانى كه به ياد خدا هستند قرار دهد.
(45) دعاى آن حضرت براى جون غلام أبو ذر خداوندا! چهره اش را سفيد، و روحش را پاك گردان، و او را با نيكان محشور نما، و بين أو و خاندان پيامبر شناسائى بر قرار ساز.
(46) دعاى آن حضرت براى يزيد بن زياد أبو شعثاء خداوندا! تير اندازى اش را دقيق و محكم نما، و ثوابش را بهشت قرار ده.
(47) دعاى آن حضرت براى يزيد بن مسعود النهشلي امام (عليه السلام) به گروهى از اشراف بصره نامه نوشت و از آنان يارى
خواست، از آنان يزيد بن مسعود نهشلى بود، أو در اين مورد به امام نامه نوشت، هنگاميكه امام نامه أو را خواند فرمود:
خداوند روز قيامت تو را ايمنى بخشد، و تو را گرامى داشته و در روزى كه همه تشنه اند تو را سيراب گرداند.
هنگاميكه أو آماده خروج بسوى امام شد خبر شهادت امام به أو رسيد، قبل از آنكه از شهر خارج شود.
(48) دعاى آن حضرت براى ضحاك بن عبد الله مشرقي دستهايت شل نگردد، خداوند دستهايت را قطع نگرداند، خداوند از طرف اهل بيت پيامبرت پاداش نيك به تو بدهد.
(49) دعاى آن حضرت در يكى از خطبه هايش براى شيعيانش خداوند ما وشما را در هراسهاى روز قيامت يارى گرداند، و ما و شما را از عقابش نجات دهد، و براى ما وشما پاداش فراوانش را واجب گرداند.
(50) دعاى آن حضرت در يكى از خطبه هايش براى شيعيانش خداوند ما وشما را بر هدايت مجتمع گرداند، و تقواى خود را ملازم ما وشما گرداند.
(51) دعاى آن حضرت در يكى از نامه هايش براى شيعيانش خداوند براى ما وشما امر نيكى را مقدر گرداند، و با بهترين روش ما را در مقابل آن پاداش دهد.
(52) دعاى آن حضرت بر دشمنانش در روز قيامت روايت شده: آن حضرت در روز قيامت نزد مادرش حضرت فاطمه (صلى الله عليه وآله) مى آيد، در حالى كه از رگهاى گردنش خون جارى بوده، و مى گويد:
پروردگارا! امروز حقم را از كسانى كه به من ستم كردند بگير.
(53) دعاى آن حضرت بر عمر بن سعد خداوند به زودى كسى را مقدر كند كه در ميان بستر سرت را از بدنت جدا كند، و در روز قيامت تو را نبخشد.
(54) دعاى آن حضرت بر عمر بن سعد خدا نسل تو را قطع كند، همانگونه كه نسل مرا قطع كردى و رابطه خويشاوندى مرا با پيامبر ناديده گرفتى، و خدا كسى را بر تو مسلط كند كه در ميان بستر سرت را جدا كند.
(55) دعاى آن حضرت بر شمر روايت شده: شمر با نيزه به خيمه هاي آن حضرت حمله كرد
و گفت: آتش بياوريد تا آنها و هر كه در آنهاست را بسوزانم، امام فرمود: اى پسر ذى الجوشن تو آتش مى خواهى كه خاندانم را در آن بسوزانى.
خداوند تو را در آتش بسوزاند.
(56) دعاى آن حضرت بر مردى از قبيله كنده روايت شده: هنگامى كه تير خولى بن يزيد به آن حضرت اصابت كرد، ايشان بر زمين افتاد، آنگاه به زمين نشست، تير را با دو دستش از بدنش در آورده و سر و رويش را با خون رنگين مى ساخت و مى فرمود:
اين گونه خدا و پيامبرش را ملاقات مى كنم، آنگاه بيهوش بر زمين افتاد، هنگامى كه به هوش آمد خواست بر خيزد، اما نتوانست، مردى ملعون از قبيله كنده بر سر آن حضرت زد كه عمامه ايشان بر زمين افتاد، امام أو را نفرين كرد و فرمود:
با دست راست نه بخورى و نه بنوشى، و خداوند تو را با ستمكاران محشور كند.
أبو مخنف گويد: هنگانى كه آن مرد عمامه حضرت را برد، همسرش پرسيد: واى بر تو، امام حسين (عليه السلام) را كشته و عمامه اش را تصاحب مى كنى، به خدا سوگند با تو زندگى نمى كنم، آن مرد خواست زن را بزند، دستش به ميخى برخورد كرد، كه دستش را از مرفق قطع كرد، و همواره فقير بود.
(57) دعاى آن حضرت بر مردى از قاتلانش از ابى عيينه روايت شده: دو نفر از قاتلان آن حضرت را ديدم - تا آنجا كه مى گويد: - اما نفر دوم را ديدم كه همواره بدنبال سقاها بود، آب آنها را تا آخر مى نوشيد اما سير نمى شد، زيرا أو امام را ديده بود كه آبى را به دهانشان نزديك كرده بودند و از آن مىنوشيدند، أو به آن حضرت تيرى انداختند، امام فرمود:
خداوند در دنيا و آخرت تو را از آب سير نكند.
پس مرد تشنه شد، تا آنجا كه خود را داخل رود فرات انداخت، و آن قدر آب نوشيد كه به هلاكت رسيد.
(58) دعاى آن حضرت بر زرعه دارمي روايت شده: مردى از قبيله ابان بن دارم بنام زرعه، در ميان قاتلان آن حضرت بوده است، تيرى بسوى ايشان پرتاب كرد كه به چانه ايشان خورده است، آنگاه امام دست خود را از خون پر كرده و بسوى آسمان پرتاب مى كرد، زيرا ديده بود كه آن حضرت آبى خواست كه بنوشد، هنگامى كه أو تير انداخت مانع ايشان و آب شدند، فرمود:
خداوندا! أو را تشنه قرار ده، أو را تشنه قرار ده.
مى گويد: كسى كه شاهد بود برايم تعريف كرد كه در هنگام مرگ أو از گرماى شكم و سردى پشتش صيحه مى زده است، در حالى كه پيشاپيش أو دشت و برف و پشت سرش آتش قرار داشت و مى گفت: به من آب دهيد كه تشنگى مرا كشت - تا آخر حديث.
(59) دعاى آن حضرت بر عبد الله بن حصين ازدى روايت شده: عبد الله بن حصين ازدى با صداى بلند گفت: اى
حسين آيا نمى نگرى كه آب همچون سينه آسمان موج مى زند، به خدا سوگند قطره اى از آن را نخواهيد نوشيد تا كشته شويد، امام فرمود:
خداوندا! أو را تشنه به قتل رسان، و هرگز از أو در نگذر.
از آن به بعد أو هر گاه آب مى نوشيد سير نمى شد تا آنگاه كه شكمش پر از آب شود، و از تشنگى مرد.
(60) دعاى آن حضرت بر محمد بن اشعث روايت شده: مردى آمد و گفت: بشارت باد بر تو آتش كه در همين لحظات بر آن وارد مى شوى، امام فرمود: بلكه به پروردگار مهربان و شفاعت كننده اطاعت شده خود را بشارت مى دهم، كيستى؟ گفت:
محمد بن اشعث، فرمود:
خداوندا! اگر بنده ات دروغگو است أو را به آتش وارد ساز، و امروز او را نشانه اى براى دوستانش قرار ده.
پس ديرى نگذشت كه افسار اسبش از دستش رها شد و بر زمين پرتاب شد.
(61) دعاى آن حضرت بر ابن ابى جويريه مزنى روايت شده كه آن حضرت امر فرمود تا خندقى بكنند، پس دور لشكر ايشان حفره أي شبيه خندقي كنده شد، پس به دستور امام آن را پر از خاشاك نمودند، آنگاه امر فرمود تا آنها را آتش بزنند، تا ايشان بتواند از يك جهت با دشمن بجنگد.
روايت شده مردى اسب سوار از لشكر عمر بن سعد بنام ابن ابى جويريه مزنى رو به ايشان كرد، هنگامى كه نگاهش به آتش افتاد كه شعله هايش زبانه مى كشيد دست برهم زده و گفت: اى حسين و اى ياران حسين شما را بشارت بر آتش دهم، در مورد آن در دنيا تعجيل نموديد، امام فرمود:
خداوندا! عذاب آتش را در دنيا به أو بچشان.
آنگاه اسبش رم كرده و او را در آتش افكند، و سوخت.
(62) دعاى آن حضرت بر ابن جوزه تميمي روايت شده: هنگامى كه حفره پر از آتش گرديد، ابن جوزه آن
حضرت را مخاطب ساخته و گفت: اى حسين در اين دنيا تعجيل به ورود به آتش كردى، امام فرمود:
خداوندا! اگر بنده ات كافر است أو را به آتش افكن.
و در روايتى آمده:
خداوندا! أو را در آتش افكنده، و در دنيا و قبل از مرگ سوزش آتش را به أو بچشان.
پس از اسبش در درون خندق پر از آتش سقوط كرد.
(63) دعاى آن حضرت بر تميم بن حصين فزارى روايت شده: مردى از لشگر عمربن سعد بنام تميم بن حصين فزارى بيرون آمده و گفت: اى حسين و اى ياران حسين، آيا به آبهاى رود فرات نمىنگريد كه همچون شكم ماهيان درخشان است، سوگند به خدا قبل از آنكه مرگ را بچشيد طعم اين آب را نخواهيد چشيد، امام فرمود: أو و پدرش از اهل جهنم هستند.
پروردگارا! او را در اين روز از تشنگى هلاك گردان.
تا اينكه تشنگى بر أو فشار آورد، تا از اسب بر زمين سقوط كرد.
(64) دعاى آن حضرت بر محمد بن اشعث روايت شده كه آن حضرت دعا كرد و فرمود:
پروردگارا! ما خاندان پيامبر تو و فرزندان و نزديكان أو هستيم، دشمنانمان و كسانى كه حق ما را غصب كردند را نابود گردان، تو شنوا و نزديكى.
محمد بن اشعث گفت: بين تو و حضرت محمد چه خويشاوندى مى باشد؟ امام بعد از كلامى فرمود:
پروردگارا! ذلت و خوارى أو را در اين روز به من نشان بده.
و در روايتى اين گونه آمده است:
پروردگارا! در اين روز ذلتى را دامنگير محمد بن اشعث بگردان كه هرگز عزيز نگردد.
أو براى قضاء حاجت رفت، عقربى آلتش را نيش زد، أو فرياد مى زد و در كثافات خود غوطه مى خورد.
(65) دعاى آن حضرت بر جبيره كلبى روايت شده: هنگامى كه امام خندق را حفر كرد و آن را پر از آتش نمود، مرد ملعوني به اسم جبيره كلبى به امام گفت: اى حسين قبل از آتش روز قيامت به آتش اين دنيا مبتلا گرديدى.
امام فرمود: مرا به آتش مسخره مى كنى در حالى كه پدرم تقسيم كننده آتش دوزخ و پروردگارم آمرزنده و مهربان است، و فرمود:
خدايا! أو را قبل از آتش روز قيامت به آتش دنيا بسوزان.
كلام امام تمام نشده بود كه اسبش حركت كرد و او را به رو در وسط آتش انداخت و سوخت، امام تكبير گفت و منادى از آسمان ندا كرد: اى پسر پيامبر اجابت سريع دعايت گوارايت باد.
(66) دعاى آن حضرت بر مالك بن حوزه روايت شده: مردى از لشكر عمر بن سعد بنام مالك بن حوزه در
حالى كه سوار بر اسب بود رو بسوى لشكر امام كرد، تا اينكه كنار خندق ايستاد و فرياد مى زد، اى حسين تو را بشارت باد كه قبل از آتش دوزخ آتش اين دنيا تو را مىسوزاند.
امام فرمود: اى دشمن خدا من بسوى پروردگار مهربان و ميانجى مقبول مىروم، و او جدم پيامبر است، و فرمود:
خداوندا! أو در آتش داخل ساز، و قبل از آنكه به جهان ديگر رود سوزش آن را به أو بچشان.
راوي گويد: ناگهان اسبش رم نمود و او را در آتش انداخت، و در آن سوخت.
راوي گويد: و امام بر روى زمين به حالت سجده افتاد و آنگاه سر برداشت و فرمود: چه دعائى كه با اين سرعت اجابت شد.
راوي گويد: و سپس صدايش را بلند كرد و فرمود:
خداوندا! ما خاندان پيامبرت وفلازندان و خويشاوندان أو هستيم، پس هر كه به ما ظلم نمود و حق ما را غصب كرد را در هم شكن، بدرستى كه تو شنونده و اجابت كننده اى.
(67) دعاى آن حضرت بر ابى سفيان روايت شده: بعد از آنكه با عثمان بيعت شد، أبو سفيان دست آن
حضرت را گرفت و گفت: اى پسر برادرم مرا به قبرستان بقيع ببر، امام أو را به آنجا برد، زمانيكه وسط قبرستان رسيدند امام را به كنارى كشيد و با صداى بلند فرياد زد: اى در گور قرار گرفته ها امرى كه (خلافت) براى آن با ما مى جنگيديد در دست ما قرار گرفته در حالى كه شما پوسيده ايد.
امام فرمود:
خداوند موهاى سفيه و چهره ات را زشت گرداند.
آنگاه امام دستش را از دست أو جدا ساخت و او را رها نمود.
5 - ادعيه آن حضرت در زوال اندوهها و قضاء حوائج براى رهائى از دشواريها در بر طرف شدن غمها و اندوهها براى بر آورده شدن حاجتها، بعد از نماز آن حضرت در نماز حاجت
(68) دعاى آن حضرت براى رهائى از دشواريها اى توشه ام در هنگام شدت، و اى فريادرسم در سختى، مرا به چشمت كه خواب در آن راه ندارد حراست گردان، و به پناهت كه مورد تجاوز قرار نمى گيرد، پناهم ده.
و در روايتى آمده:
پروردگارا! اى توشه ام در هنگام شدت، و اى فريادرسم در سختى، مرا به چشمت كه خواب در آن راه ندارد حراست گردان، و به پناهت كه مورد تجاوز قرار نمى گيرد، پناهم ده، به قدرتت بر من مرا مشمول رحمتت قرار ده، هلاك نمى گردم در حالى كه اميد من تو هستى، خداوندا تو برتر و ارزشمند تر و نيرومند تر از تمام چيزهائى هستى كه از آنها مى ترسيدم ، خداوندا بوسيله تو آنان را نابود كرده، و از شرور آن پناه ميبرم، تو بر هر كارى قادرى.
(69) دعاى آن حضرت در بر طرف شدن غمها و اندوهها پروردگارا! از تو مى خواهم به كلماتت و جايگاههاى عرشت، و ساكنان آسمانها و زمينت، و پيامبران و فرستادگانت كه دعايم را اجابت گردانى، مشكلى سخت دامن گيرم شده، از تو مى خواهم كه بر محمد
و خاندانش درود فرستى، و مشكلم را به آسانى مبدل نمايى.
(70) دعاى آن حضرت براى بر آورده شدن حاجتها، بعد از نماز آن حضرت (1) پروردگارا! تو كسى هستى كه دعاى آدم و حوا را اجابت كردى، هنگامى كه گفتند: " پروردگارا به خود ستم كرديم و اگر ما را نيامرزى و مورد رحمتت قرار ندهى از زيانكاران مى شويم "، و نوح تو را خواند و او را اجابت كردى و خود و خاندانش را از بلائى سهمگين نجات دادى، و آتش نمرود را بر بنده ات ابراهيم خاموش كرده و آن را سرد و سلامت قرار دادى.
و تو كسى هستى كه گفتار ايوب را اجابت كردى، آنگاه كه گفت:
" پروردگارا دچار مشكل شده ام و تو مهربانترين مهربانانى "، آنگاه مشكل أو را حل كرده، و خاندان و همانند آنان را به أو عطا فرمودى، به خاطر رحمتت و يادآورى براى صاحب دلان.
و تو كسى هستى كه گفتار يونس را اجابت كردى، آنگاه كه در
تاريكيها گفت: " معبودى جز تو نيست، پاك و منزهى، و من از ستمكاران هستم "، پس أو را از غم واندوه نجات دادى.
و تو كسى هستى كه گفتار موسى و هارون را اجابت كردى، آنگاه كه فرمودى: " دعاى شما را اجابت كردم "، و فرعون و گروهش را غرق كردى، و گناه داود را بخشيده و توبه اش را پذيرفتى، به خاطر رحمتت و اين كه تذكرى براى ديگران باشد، و قربانى بزرگى را براى اسماعيل فدا كردى، بعد از آنكه تسليم گرديد و جبينش را براى مرگ آماده ساخت، و او را با گشايش و سلامتى ندا نمودى.
و تو كسى هستى كه زكريا با آرامى تو را خواند و گفت: " پروردگارا!
استخوانهايم سست شده و موهايم سپيد گشته است، و من در مقابل دعايت شقى نبوده ام "، و گفتى: " مرا با رغبت و ترس مى خوانند و مردمى خاشع برايم بودند ".
و تو كسى هستى كه گفتار مؤمنان و كسانى كه عمل صالح انجام مى دهند را اجابت كردى تا فضل بيشترى را به آنان ارزانى دارى، پس مرا از
پست ترين خوانندگانت و رغبت كنندگان بسويت قرار مده، دعايم را اجابت كن، هم چنان كه دعاى آنان را اجابت كردى، به حق آنان مرا با پاكيزگى ات پاكيزه گردان، و دعا و نمازم را با نيكويى قبول فرما، باقيمانده عمرم و نيز مرگم را پاكيزه قرار ده.
و مرا در ميان بازماندگان باقى بدار، و مرا به دعايم حفاظت كن، و فرزندانم را نيكو قرار ده، و به هر چه فرزندان اولياء و مطيعين درگاهت را حفاظت كردى آنان را حراست نما، به مهربانيت اى مهربان ترين مهربانان.
اى كسى كه مراقب هر چيز بوده، و اجابت كننده خوانندگان خود از ميان خلقت مى باشى، و به هر فقير بى چيزى نزديك هستى.
از تو مى خواهم اى كه معبودى جز تو نيست، زنده و پا برجا و يكتا و بى نيازى، زاده نشده و كسى از تو به دنيا نمى آيد و همتائى ندارى، و به تمامى نامهايت كه آسمانهايت را برافراشته و زمينت را گستراندى، و كوهها را برقرار ساخته، و آبها را جارى نمودى، و ابرها و خورشيد و ماه و ستارگان و شب و روز را مسخر كرده، و تمامي موجودات را خلق كردى.
از تو مى خواهم به عظمت پرتو جمالت كه آسمانها و زمين از آن نور گرفت، و تاريكيها از پرتو آن روشن گرديدند، كه بر محمد و خاندانش درود
فرستاده و امر زندگى و دنياى ديگرم را كفايت فرموده و تمامى كارهايم را اصلاح گردانى، و مرا يك لحظه به خود وامگذارى و كار خود و خانواده ام را اصلاح و مشكلشان را بر طرف گردانده، و من و آنان را از خزينه هاي خود و فضل بسيارت كه هرگز پايان نپذيرد بى نياز كنى.
و چشمه هاي حكمت را در قلبم بجوشانى، كه خودم و بندگانى كه از آنان خشنودى را بدان منتفع فرمائى، و برايم از پرهيزكاران در آخر الزمان پيشوائى قرار ده، همانگونه كه ابراهيم خليل را امام و پيشوا قرار دادى.
بدرستى كه به سبب توفيق تو رستگاران رستگار، و توبه كنندگان تائب، و عابدان عبادت كننده مى شوند، و به تأييدت صالحان نيكوكار و خاشع اصلاح مى گردند، آنانى كه تو را عبادت كرده و از تو در هراسند، و به راهنمائيت نجات يافتگان از آتش نجات يافته، و ترسندگان از آن مىترسند، به خوار ساختن تو منحرفان زيانكار، و ستمكاران هلاك و غافلان در غفلت بسر برند.
پروردگارا! جانم را متقى و پرهيزكار ساز، چرا كه تو مولى و سرپرست آن هستى، و تو بهترين كسى هستى كه آن را تزكيه و پاك مى گردانى، خداوندا راه هدايت را به أو بنمايان و تقوا را به أو الهام كن،
و هنگام مرگ أو را به رحمتت بشارت ده، و در برترين جايگاههاى بهشت ساكن گردان، و مرگ و زندگيش را پاكيزه نما، و دنيا و آخرتش، و محل استقرار و پناهش را گرامى دار، بدرستى كه تو مولى و سرپرست آنى.
(71) دعاى آن حضرت در نماز حاجت از آن حضرت روايت شده كه فرمود: چهار ركعت نماز مى خوانى، و قنوت و اركان آن را نيكو انجام مى دهى، در ركعت اول يك بار حمد و هفت بار اين آيه را تلاوت مى كنى: " و خدا ما را كافى بوده و او بهترين وكيل است. " و در ركعت دوم يك بار حمد و هفت بار اين آيه را مى خوانى: " آنچه خدا بخواهد انجام پذيرد، نيرويى جز به اراده أو نيست، تو مى نگرى كه من از جهت فرزند و دارائى از تو پائين ترم. " و در ركعت سوم يك بار حمد و هفت بار اين آيه را مى خوانى:
" معبودى جز تو نيست، پاك و منزهى، و من از ستمگران هستم. " و در ركعت چهارم يك بار حمد و هفت بار اين آيه را مى خوانى:
" كارم را به خدا واگذار مى كنم، خداوند به كار بندگان آگاه است. " آنگاه حاجتش را مى خواهد.
6 - ادعيه آن حضرت در رفع خطرات و بيماريها در پوشيده شدن از دشمن در دفع خطرات براى كفايت از خطر جن و انس در دفع درد دندان در دفع درد پا در دفع درد پا
(72) دعاى آن حضرت در پوشيده شدن از دشمن اى آنكه شأنش كفايت نمودن، و عنايتش رعايت كردن است، اى آنكه هدف و مقصد اوست، اى بر طرف كننده زشتيها و پليديها و ضررها، آزار و اذيت جهانيان از جن و انس را از من دور ساز، به حق وجودهاى نورانى و اسامى سريانى، و قلمهاى يونانى، و كلمات عبرانى، و آنچه در الواح بيان گرديده است.
پروردگارا! از هر شيطان رانده شده و دشمن در كمين نشسته، و انسان پست كينه توز و ضد مخالف، و از هر حسودى، مرا در پوششت و گروهت، و در امانت و پناهت قرار ده.
بنام خداوند طلب شفا كرده، و بنام أو كفايت امور را خواهانم، و به أو يارى مى جويم، و بسوى أو از ظلم هر ظالم، و ستم هر ستمگر، و تجاوز هر تجاوزگر، و آزار هر آزار دهنده شكايت مى كنم، پس خداوند بهترين نگاهبان بوده، و او مهربان ترين مهربانان است.
(73) دعاى آن حضرت در دفع خطرات بنام خداوند بخشنده مهربان، اى زنده اى پايدار، اى جاودان اى پاينده، اى بر طرف كننده غمها، اى زائل كننده اندوهها، اى برانگيزاننده پيامبران، اى وعده راست دهنده.
خداوندا اگر نزد تو خشنودى و محبتى برايم وجود دارد، مرا و دوستان و يارانم را بيامرز، و آنچه در صلب من هست را پاكيزه گردان، اى مهربان ترين مهربانان، و درود خداوند بر آقاى ما محمد و تمامى خاندان أو باد.
(74) دعاى آن حضرت براى كفايت از خطر جن و انس از آن حضرت روايت شده كه فرمود: اين كلمات را هرگاه بگويم از جن و انس واهمه اى ندارم:
بنام خدا، به يارى أو، و بسوى خدا، و در راه خدا، و بر طريقه پيامبر
خدا، خداوندا مرا به نيرو و توان و قدرتت از شر هر حيله گر و كيد هر فاجر كفايت كن، بدرستى كه من دوستدار نيكان و خواهان خوبان هستم، و درود خدا بر محمد پيامبر أو و خاندانش باد.
(75) دعاى آن حضرت در دفع درد دندان چوب يا قطعه اى آهنى روى دندان گذارده و هفت بار اين دعا را مى خوانى:
بنام خداوند بخشنده مهربان، بسيار تعجب است كه كرمى در دهان است، استخوان را مى خورد و خون جارى مى شود، من اين دعا را مى خوانم، و خداوند شفا دهنده و كفايت كننده است، معبودى جز خداوند نيست و سپاس مخصوص اوست كه پروردگار جهانيان است.
" و آنگاه كه شخصى را كشتيد و خداوند آنچه پنهان ساخته ايد را آشكار مى گرداند، پس گفتيم كه قطعه اى از گوشت گاو را به قطعه ديگرى از آن بزنند - تا آنجا كه فرمود: - شايد تعقل و تدبر كنيد. "
(76) دعاى آن حضرت در دفع درد پا از امام سجاد (عليه السلام) روايت است كه فرمود: شخصى از درد پا نزد امام حسين (عليه السلام) شكايت كرد و گفت: اى پسر پيامبر دردى را در پايم احساس مى كنم كه مرا از نماز خواندن باز مى دارد، فرمود: چرا دعا نمى خوانى، گفت: چه بخوانم؟ فرمود: هر گاه دردش را احساس كردى دستت را بر آن قرار ده و بخوان:
بنام خدا و به يارى أو، و سلام بر فرستاده خداوند.
آنگاه بخوان:
" آن چنان كه شايسته بود حق خداوند را به عمل نياوردند، در روز قيامت زمين با تمامى وسعتش در تحت قدرت اوست، و آسمانها در دست با كفايتش پيچيده شده است، پاك و منزه است خداوند از آنچه به أو شرك ورزيده مى شود ".
(77) دعاى آن حضرت در دفع درد پا از امام باقر (عليه السلام) روايت شده كه فرمود: نزد امام حسين (عليه السلام) بودم، مردى از بنى اميه كه از شيعيان ما بود نزد ايشان آمد و گفت: اى پسر پيامبر از درد پا نمى توانم نزد تو بيايم، فرمود: چرا دعاى مرا نمى خوانى، گفت:
اى پسر رسول خدا چه بخوانم؟ فرمود:
" ما گشايشى بزرگ را برايت محقق ساختيم، تا خداوند خطاهاى گذشته و آينده ات را ببخشايد، و نعمتش را بر تو تمام گرداند و به راه راست هدايت كند، و يارى ارزشمندى را نصيبت نمايد، أو كسى است كه آرامش را در قلوب مؤمنان قرار داد تا بر ايمانشان افزوده شود، لشكريان آسمانها و زمين از خداوند است و او دانا و حكيم است، تا زنان و مردان مؤمن را در بهشتهايى كه در زير آنها نهرها جارى است داخل گرداند و در آن جاودانه اند، و گناهانشان را ببخشايد و اين امر نزد خداوند رستگارى بزرگى است، و منافقين و زنان و مردان مشرك را عذاب كند، كسانى كه
نسبت به خداوند بدگمانند و گمان بد در موردشان تحقق مى پذيرد و خداوند بر آنان غضب كرده و لعنتشان مى كند و جهنم را برايشان مهيا مى سازد كه بد جايگاهى است، لشكريان آسمانها و زمين از آن خداوند است و او استوار و حكيم است. "
7 - ادعيه آن حضرت در ايام مباركه در روز عرفه
(78) دعاى آن حضرت در عرفه سپاس خداى را سزاست كه براى فرمانش دفع كننده، و براى عطايش باز دارنده، و براى خلقتش همانندى نبوده، و بسيار بخشنده است، انواع پديده ها را خلق كرده است.
و خلقتش را با حكمتش متقن ساخت، گروهها از ديد أو پنهان نبوده و امانتها نزد أو ضايع نمى گردد، هر عاملى را پاداش داده و هر فرد قانعى را پر و بال مى دهد، هر زارى كننده اى را مورد ترحم قرار داده و نازل كننده همه خيرها و خوبى هاست، و فرود آورنده كتاب جامع همراه با نور درخشان مى باشد.
و او شنونده دعاها، و دفع كننده سختيها، و بالا برنده درجات، و نابود كننده گردنكشان بوده، و معبودى جز أو نيست و موجودى با أو برابرى نمى كند، چيزى همانند أو نبوده و شنوا و بينا و مهربان و آگاه است.
خدايا! مشتاقانه بسوى تو ميل كرده و به پروردگاريت شهادت مى دهم، در حالى كه اقرار دارم كه تو پروردگارم بوده و باز گشتم بسوى توست، قبل از آنكه چيز ارزشمندى باشم مرا مورد لطف و نعمتت قرار دادى، و مرا از خاك آفريدى آنگاه در صلب پدران مرا ساكن گردانيدى، در حالى كه از سختيهاى زمانه و گردش روزگاران و ساليان در ايمنى بودم، در دهليزهاى تاريخ و زواياى قرون همواره از صلبى به رحمى در حال كوچ بودم.
به خاطر مهر و عطوفتت بر من و احسانت نسبت به من مرا در دولت پيشوايان كفر، كه پيمانت را شكسته و پيامبرانت را تكذيب نمودند لباس خلقت نپوشاندى و بوجود نياوردى، لكن بنابر آنچه درگذشته مقدر كرده بودى مرا خارج ساختى، همراه با هدايتى كه برايم آسان فرمودى، و در آن ايجادم كردى، و در گذشته نيز لطف و عنايتت و نعمتهاى گسترده ات شامل حال من شده بود.
مرا از آبى ريخته شده خلق كرده، و در تاريكيهاى سه گانه ميان گوشت و خون و پوست جاى دادى، نه مرا در كار خلقتم گواه گرفته، و نه كارى از آفرينش را بر دوشم گذاردى.
آنگاه بر اساس آنچه از گذشته مقدر ساخته بودى مرا همراه با هدايت به دنيا آوردى، در حالى كه كامل و بدون عيب بودم، زمانى كه كودكى
بيش نبودم مرا در گاهواره حفظ كرده و از شيرى گوارا به من روزى دادى، و دلهاى پرستاران را به من متمايل ساخته و مادران مهربان را عهده دار من نمودى، و از راهزنان جن پاسداريم كردى، و از زياده و نقصان سالمم نگاه داشتى، پس تو مهربان و بخشنده و بسيار بزرگ و والائى.
تا آنگاه كه به سخن در آمدم نعمتهاى گسترده ات را بر من تمام نمودى و در هر سال مرا بيشتر رشد دادى، و زمانى كه سرشتم تكامل يافت و تاب و توانم به حد اعتدال رسيد، حجتت را بر من واجب ساختى، بدين وسيله كه معرفتت را به من الهام كرده و به شگفتيهاى حكمتت مرا متعجب ساختى.
و به آنچه در آسمانها و زمينت از پديده هاى نوينت آفريدى مرا بيدار ساختى، و براى شكرگذارى و ياد كردنت مرا آگاهم نمودى، و طاعت و بندگيت را بر من واجب كرده، و به آنچه پيامبرانت آورده اند آگاهيم دادى و پذيرش خوشنوديهايت را برايم آسان نمودى، و در تمامى اين موارد با كمك و لطفت بر من منت نهادى.
خداوندا! هنگاميكه مرا از برترين سرشت آفريدى، و خشنود نشدى كه نعمتي را به خاطر نعمتي ديگر نداشته باشم، و به منت بسيار
بزرگت و نيكى ديرينه ات به من از انواع كسب و كارها و گونه هاى مختلف لوازم زندگى بهره مندم ساختى، آنگاه كه نعمتهايت را بر من تمام ساخته و بلاها را از من دور ساختى.
نادانى و گستاخيم بر تو، تو را باز نداشت كه به آنچه مرا به تو نزديك مى كند و به با منزلت گرديدن نزد تو موفقم مى دارد مرا دلالت و راهنمائى كنى، اگر تو را بخوانم اجابت كرده، و اگر از تو حاجت طلبم عنايت مىنمائى، و اگر فرمانبرداريت را بكنم شكر گذارده، و اگر سپاست را بگويم بر نعمتهايت مىافزايى، تمامى اينها براى كامل كردن نعمتهايت بر من و لطف و عنايتت نسبت به من مى باشد.
پاك و منزهى، پاك و منزهى، اى آغاز كننده و برگرداننده، ستوده و بزرگوار، نامهايت مقدس و نعمتهايت بزرگست، خدايا كدام نعمتهايت را بشمار آورده و ذكر كنم، يا كدام عطاهايت را توان شكر گذاردن دارم، در حالى كه بيشتر از آنست كه شمارندگان بشمار آورند يا حافظان آن را فرا گيرند، و خدايا آنچه از بد حالى و پريشانى كه از من باز گردانده و دفع نمودى بيشتر از سلامتي و خوشحالى است كه در من نمايان است.
بارالها! با حقيقت ايمانم و بناى محكم يقينم و يكتاپرستى بى آلايشم، و نهاد پوشيده ام، و آويزه هاى راههاى نور ديده ام، و چينهاى صفحه پيشانيم، و شكافهاى حفره هاي راههاى تنفسم، و پره هاى نرم
بينى ام، و حفره هاي پرده گوشم، و آنچه دو لبم بر آن ضميمه شده و بر هم نهاده است، و گردشهاى زبانم، و جاى فرورفتگى كام دهانم و فكم، رستنگاههاى دندانهايم و دستگاه گوارش خوردن و آشاميدنم، و تكيه گاه پوسته مغزم، و رسائى كامل طنابهاى گردنم، و آنچه قفسه سينه ام بر آن مشتمل است، و كمربندهاى حياتى متصل به قلب و جگرم، و پيوندهاى درآويخته پوشش دلم، و قطعات كنار جگرم، و آنچه غضروفهاى دنده هايم در برگرفته، و گيره هاي بندهاى مفصلهايم، و انقباض عضلاتم، و گوشه هاي سرهاى انگشتانم، و گوشم و خونم و مويم، و پوستم، و عصبم و نايم، و استخوانهايم و مغزم و رگهايم، و همه اعضايم، و آنچه در ايام شير خوارگيم اندامم ساخته شده، و آنچه زمين از من بر خود حمل مى كند، و خواب و بيداريم، و سكون و حركات ركوع و سجودم، (تمامى اينها گواهى مى دهند) كه چنان كه در طول زمانها و روزگاران - اگر عمرم طولانى باشد - تلاش كرده و كوشش نمايم تا شكر يكى از نعمتهايت را انجام دهم، نخواهم توانست جز با منتت، كه به سبب آن همواره بايد شكر جديد و ستايش نو را انجام دهم كه جاودانه ادامه مى يابد.
آرى، و اگر چه من و ديگر بندگان شمارنده ات كوشش بسيار كنيم كه نعمتهاى گذشته و آينده ات را بشماريم، توان شمارش آن را از حيث عدد و زمان نداريم، بسيار بعيد است، اين عمل چگونه ممكن است در حالى كه در كتاب گويايت و خبر درستت چنين گفتى: " و اگر نعمتهاى الهى را بشماريد نخواهيد توانست آن را بشمارش در آوريد ".
خدايا كتاب و خبرت درست است، و آنچه را به پيامبرانت وحى فرستادى و دينى كه برايشان جعل نمودى را درست ابلاغ كردند، جز آنكه خدايا با تمام تلاش و كوشش و سرحد توانائى و ظرفيتم شهادت داده و با ايمان و يقين مى گويم:
سپاس خداى را سزاست كه فرزندى نگرفته تا ارث بگذارد، و شريكى در حاكميت خود ندارد تا در خلقتش با أو ضديت نمايد، و از خوارى سرپرستى ندارد تا در عمل به أو كمك نمايد، پاك و منزه است، پاك و منزه است، اگر در جهان معبودهايى جز خداوند بودند جهان به فساد كشيده مى شد و نابود مى گشت، پاك و منزه است خداى يگانه و يكتا و بسيط كه نزائيده و نه زاده شده و همانندى برايش نيست.
سپاس خداى را سزاست، سپاسى كه برابرى كند با ستايش فرشتگان مقرب و پيامبران مرسل أو، و درود و سلام خدا بر برگزيده اش محمد پايان دهنده پيامبران و خاندان پاك و طاهر و بى آلايش أو.
پس آن حضرت شروع در سؤال كرد و در دعا اهتمام نمود، و آب از ديدگان مباركش جارى بود، آنگاه گفت:
خدايا! مرا آنگونه قرار ده كه از تو بترسم گويا تو را مى بينم، و مرا با تقوايت سعادتمند گردان، و به نافرمانيت بدبختم مكن، و در قضاء و قدرت برايم خير را اختيار فرما، و در آن بركت ده، تا اينكه زود آمدن آنچه به تأخير انداخته اى، و تأخير آنچه زود آمدنش را مقدر كرده اى را دوست نداشته باشم.
خدايا! بىنيازيم را در جانم، يقين را در دلم، و اخلاص را در كارم، و نور را در ديدگانم، و بصيرت را در دينم مقدر فرما، و مرا از اندامم بهره مند ساز، و گوش و چشمم را هنگام مرگ در اختيار قرار ده، و مرا بر كسى كه به من ستم كرده يارى گردان، و انتقام و نيازم را در أو به من بنمايان، و چشمم را به اين عمل روشن گردان.
خدايا! گرفتاريم را بر طرف، و عيبم را بپوشان، و خطايم را بيامرز، و شيطان را از من دور ساز، و گروهايم را آزاد ساز، و اى معبودم برترين درجه
در دنيا و آخرت را برايم قرار ده.
خدايا! حمد تو را سزاست هم چنان كه مرا خلق كردى، پس مرا شنوا و بينا قرار دادى، حمد و سپاس تو را سزاست هم چنان كه مرا خلق كردى، پس به خاطر رحمتت بر من خلقتم را كامل و بدون عيب خلق كردى، در حالى كه از آفرينش من بى نياز بودى.
پروردگارا به آنچه بى عيبم آفريدى پس خلقتم را تعديل نمودى، پروردگارا به آنچه ايجادم كردى، پس چهره ام را زيبا ساختى، پروردگارا به آنچه به من و در جانم نيكى كردى و مرا سلامتي عنايت نمودى، پروردگارا به آنچه پاسدارى و موفقم نمودى، پروردگارا به آنچه نعمت دادى پس هدايتم كردى، پروردگارا به آنچه احسان نمودى و از هر خير عطا كردى، پروردگارا به آنچه خورانده و نوشاندى، پروردگارا به آنچه بى نيازم كرده و اندوخته ام بخشيدى، پروردگارا به آنچه يارى كرده و عزيز گرداندى.
پروردگارا به آنچه كه از پوشش خود به من پوشاندى و از رفتار كفايت كننده ات كه برايم آسان كردى، بر محمد و خاندان أو درود فرست و بر مشكلات سخت روزگاران و حوادث شب و روزها مرا يارى، و از هراسهاى دنيا و گرفتاريهاى آخرت نجاتم ده، و از شر آنچه ستمكاران در زمين انجام مى دهند مرا كافى باش.
خدايا! از آنچه مىترسم مرا كفايت، و از آنچه حذر مى كنم مرا نگاه دار، و در جان و دينم مرا نگاهبان باش و در سفرم مرا حفظ كن و در خاندان و ما لم مرا جانشين باش، و در آنچه روزيم دادى بركت عطا كن، و در پيش خود خوار و در انظار مردم بزرگم نما، و از شر جن و انس سلامتم دار، و به گناهم مفتضحم منما، و به باطنم رسوايم نكن، و به عملم آزمايشم مكن، و نعمتهايت را از من مگير و به خود واگذارم مكن.
معبودا! آيا مرا به نزديكانم واگذارم مى كنى تا با من قطع رابطه كند، يا به بيگانه تا با من ترشروئى كند، يا به ناتوانان در حالى كه تو پروردگارم و زمامدار كارهايم مى باشى، به تو شكايت مى كنم از غربتم و دورى خانه ام و سبك شمرده شدنم بر كسى كه اختيار كارم را به أو دادى خدايا! غضبت را بر من فرود نياور، و اگر بر من خشم ننمائى از غير تو باك ندارم، پاك و منزهى، جز آنكه عافيتت بر من شامل تر است، پس پروردگارا به حق پرتو جمالت كه به آن زمين و آسمانها روشن گشته، و تاريكيها بر طرف و كار گذشته و آيندگان با آن اصلاح گرديده، از تو مى خواهم مرا بر حال غضبت نميرانى، و خشمت را بر من فرود نياورى.
حق خشنودى با توست، حق خشنودى با توست، قبل از آنكه خشنود گردى، معبودى جز تو نيست، پروردگار شهر مكه، و مشعر حرام و خانه كعبه كه در آن بركت قرار داده، امنيت در آن مقدر فرمودى.
اى آنكه با بردباريش گناهان بزرگ را بخشيد، اى آنكه به فضلش نعمتها را گستراند، اى آنكه به كرمش عطاى برجسته عنايت كرد، اى توشه ام در سختى ام، اى ياورم در تنهائيم، اى فرياد رسم در گرفتاريم، اى سرپرست نعمتهايم، اى معبودم و معبود پدرانم ابراهيم و اسماعيل و اسحاق و يعقوب، و پروردگار جبرئيل و ميكائيل و اسرافيل، و پروردگار محمد خاتم پيامبران و خاندان برگزيده اش، و فرود آورنده تورات و انجيل و زبور و فرقان، و فرود آورنده كهيعص و طه و يس و قرآن حكيم.
تو پناهم هستى در هنگاميكه راهها در عين فراخى مرا عاجز كند، و زمين با گستردگيش بر من تنگ آيد، و اگر رحمتت نبود از هلاك شدگان بودم، و تو ناديده گيرنده لغزشم مى باشى، و اگر پرده پوشيت بر من نبود از رسواشدگان بودم، و توئى كه در برابر دشمنان مرا يارى مى گردانى، و اگر نبود ياريت از شكست خوردگان بودم.
اى آنكه خود را به برترى و رفعت مخصوص گردانيد، و اوليائش به عزت أو عزيز مى گردند، اى آنكه پادشاهان در برابر أو حلقه خوارى بر گردنهايشان آويخته اند، و از حملات أو ترسانند، خيانت ديدگان و آنچه قلبها پنهان مى كنند، و غيب آنچه زمانها و روزگاران مى آورند، داناست، اى آنكه چگونگى أو را جز خودش نمى داند، اى آنكه كسى جز خودش نمى داند كه أو چيست، اى آنكه كسى جز خودش أو را نمى شناسد.
اى آنكه زمين را از آب پر ساخت، و هوا را با آسمان مسدود كرد، اى آنكه گرامىترين نامها از اوست، اى احسان كننده اى كه هرگز احسانش قطع نمى شود، اى برانگيزنده سواران براى نجات يوسف در بيابان بى آب و علف، و خارج كننده أو از چاه، و بعد از بندگى أو را فرمانروا قرار داد، اى بازگرداننده أو به يعقوب بعد از آنكه در نتيجه اندوه كور شده بود.
اى بر طرف كننده بد حالى وبلا از ايوب، و گيرنده دستهاى ابراهيم از سربريدن فرزندش بعد از پير شدن و تمام شدن عمرش، اى آنكه دعاى زكريا را اجابت كرد و يحيى را به أو بخشيد و او را تنها نگذارد، اى آنكه يونس را از شكم ماهى بيرون آورد، اى آنكه دريا را براى بنى اسرائيل شكافت و آنان را نجات داد و فرعون و سپاهيانش را غرق نمود.
اى آنكه بادها را بشارت دهنده پيشاپيش باران رحمتش فرستاد، اى آنكه بر عقاب بندگان نافرمانش شتاب نكرد، اى آنكه ساحران را بعد از انكار طولانى نجات داد، در حالى كه در ميان نعمت أو بوده و روزى أو را خورده و غير أو را مى پرستيدند، و با أو مخالفت كرده و ضديت مى نمودند و پيامبرانش را تكذيب مى كردند.
اى خدا، اى اولى كه آغازى برايت نمى باشد، اى جاودانه اى كه پايانى برايت نيست، اى زنده در آن هنگام كه زنده اى نبوده، اى زنده كننده مردگان، اى آنكه هر كس را در مقابل آنچه انجام داده جزا مى دهد، اى آنكه شكرم در مقابلش اندك شد اما محرومم نساخت، و خطايم بزرگ شد اما رسوايم نساخت، و مرا در هنگام نافرمانى ديده اى اما ظاهر نساختى.
اى آنكه مرا در كودكى حفظ كرده، اى آنكه در بزرگى مرا روزى داده، اى آنكه نعمتهايش نزد من قابل شمارش نيست، و نعمتهايش بدون عوض است، اى آنكه با من با خير و احسان رفتار كرد، و من با بدى و نافرمانى با أو بر خورد مى كنم، اى آنكه مرا به ايمان هدايت كرد قبل از آنكه سپاسگزارى در مقابل أو را بشناسم.
اى آنكه در حال بيمارى أو را خواندم و مرا شفا داد، و بدون لباس بودم مرا پوشاند، و گرسنه بودم مرا سير كرد، و تشنه بودم سيرابم نمود، در حالى كه خوار بودم عزيزم گرداند، و نادان بودم مرا شناساند، و تنها بودم زيادم گردانيد، و غريب بودم مرا باز گرداند، و نادار بودم بى نيازم كرد، از أو يارى خواستم ياريم نمود، و بى نياز بودم از من سلب نكرد، سكوت كردم خود بدون سؤال عطا فرمود.
پس سپاس و شكر سزاوار توست، اى آنكه لغزشم را ناديده گرفت، و غم زدگيم را بر طرف كرد، و دعوتم را پاسخ داد، و عيبم را پوشاند، و گناهانم را بخشيد، و حاجتم را عنايت كرد، و بر دشمنم پيروزم گرداند، و اگر نعمتهايت و منتها و بخشندگيهاى ارزشمندت را بشمارم توان شمارش آنها را ندارم.
مولايم! توئى آنكه منت نهادى، توئى آنكه نعمت دادى، توئى آنكه نيكى كردى، توئى آنكه زيبا نمودى، توئى آنكه تفضل كردى، توئى آنكه كامل كردى، توئى آنكه روزى دادى، توئى آنكه موفق نمودى، توئى آنكه عطا كردى، توئى آنكه بى نياز نمودى، توئى آنكه اندوخته بخشيدى، توئى آنكه در پناه گرفتى، توئى آنكه كفايت كردى، توئى آنكه راهنمائى نمودى، توئى آنكه بازداشتى.
توئى آنكه پرده پوشى نمودى، توئى آنكه آمرزيدى، توئى آنكه ناديده گرفتى، توئى آنكه تمكين دادى، توئى آنكه عزت دادى،
توئى آنكه پشتيبانى كردى، توئى آنكه كمك نمودى، توئى آنكه دستگيرى كردى، توئى آنكه يارى نمودى، توئى آنكه شفا دادى، توئى آنكه سلامتي عنايت كردى، توئى آنكه گرامى داشتى، خجسته و برتر گرديدى، پس سپاس جاودانه از آن توست، و شكر همواره تو را سزاست.
پس معبودا! من اعتراف كننده به گناهم هستم پس آنها را ببخشاى، منم آنكه بد كردم، منم آنكه خطا كردم، منم آنكه همت به بدى كردم، منم آنكه نادانى نمودم، منم آنكه غفلت كردم، منم آنكه سهو و خطا كردم، منم آنكه به غير تو اعتماد كردم، منم آنكه دانسته بد كردم، منم آنكه قول دادم، منم آنكه بد قولى كردم، منم آنكه پيمان شكنى نمودم، منم آنكه اقرار كردم.
پروردگارا! به نعمتت بر من و نزدم اعتراف كرده و از گناهانم رجوع مى كنم، آنها را بيامرز، اى آنكه گناهان بندگانش به أو زيان نرسانده و او از طاعتشان بى نياز است و هر كدام كه عمل صالح انجام دهند را با رحمت و ياريش موفق مى گرداند، بارالها و معبودا حمد شايسته توست.
بارالها! امرم فرمودى نافرمانيت كردم، و نهى كردى مرتكب گرديدم، از اينرو به گونه اى گرديده ام كه نه بى گناهم تا عذر بخواهم و نه قدرت دارم
تا يارى خواهم، پس اى مولايم با چه چيز با تو روبرو شوم، آيا با گوشم يا با چشمم، يا با زبانم، يا با دستم، يا با پايم، آيا همه آنها نعمتهاى تو نمى باشد و به تمامى آنها نافرمانيت را ننمودم، اى مولايم پس حجت و دليل از آن توست.
اى آنكه مرا از پدران و مادران پوشاند از اينكه مرا با تندى برانند، و از خويشاوندان و برادران تا بر من عيب گيرند، و از فرمانروايان تا مجازاتم كنند، و اى مولايم اگر آنان بر آنچه تو آگاه بودى مطلع بودند در اين صورت مرا مهلت نداده و طردم مى ساختند و با من قطع رابطه مى كردند.
پس مولايم هم اينك در پيشگاه تو ايستاده ام، خاضعانه و خوار و دل تنگ و ناچيز، نه بيگناهم تا عذر خواهى كنم، و نه نيرومندم تا يارى ستانم، و نه حجتى دارم تا احتجاج نمايم، و نه مى گويم كه گناهكار نيستم و كار زشتى نكرده ام، و اى مولايم اگر انكار هم مى كردم سودى نمى داد، چگونه و از كجا، در حالى كه تمامى اعضايم بر آنچه عمل كرده ام شاهدند.
و به يقين مى دانم و شكى ندارم كه تو از امور بزرگ از من پرسش مى كنى، و تو حاكم عادلى هستى كه ستم نمى كنى، و عدالت تو هلاكت كننده من است، و از عدالتت مىگريزم، و اى مولايم اگر مرا عذاب كنى به سبب گناهانم مى باشد كه بعد از حجتت بر من انجام داده ام، و اگر بر من ببخشائى به خاطر بردبارى وجود و كرم توست.
معبودى جز تو نيست پاك و منزهى و من از ستمكاران مى باشم، معبودى جز تو نيست پاك و منزهى و من از آمرزش طلبان بودم، معبودى جز تو نيست پاك و منزهى و من از يكتاپرستان بودم، معبودى جز نيست پاك و منزهى من از ترسندگان بودم.
معبودى جز تو نيست پاك و منزهى من از بيمناكان بودم، معبودى جز تو نيست پاك و منزهى من از اميدواران بودم، معبودى جز تو نيست پاك و منزهى من از علاقمندان بودم، معبودى جز تو نيست پاك و منزهى من از تهليل گويان بودم، معبودى جز تو نيست پاك و منزهى من از تكبير گويان بودم، معبودى جز تو نيست پاك و منزهى پروردگارم و پروردگار اولين پدرانم.
خدايا اين ثناى من است تمجيدكنان بر تو، و اخلاصم در ياد كردنت با يگانه دانستنت، و اقرارم به نعمتهايت با شمارش آنها، و اگر چه اقرار دارم كه به خاطر كثرت و گستردگى آنها و پياپى بودن و ديرينه بودنشان تا حال قادر به شمارش آنها نيستم، و همواره در نعمتهايت قرار داشتم، از آغاز كه مرا خلق كردى و پديد آوردى، از فقر بى نيازم كرده و بد حالى را بر طرف كردى، و اسباب آسايش را فراهم ساختى، و دشوارى را دفع كرده، و گرفتارى را گشايش عنايت نمودى، و در بدن عافيت و در دين سلامت بر
من عطا كردى، و اگر تمام جهانيان از آغاز تا پايان مرا در ذكر نعمتهايت كمك كنند من و آنان قادر به ذكر آنها نيستيم.
پاك و منزهى وبرتر و والاترى، پروردگار كريم بزرگ و مهربانى كه عطاهايت شمرده نشده و ثناءت به نهايت نمى رسد، و نعمتهايت را پاداش نتوان داد، بر محمد و خاندانش درود فرست، و نعمتت را بر ما تمام گردان و به طاعتت سعادتمندمان نما، پاك و منزهى، معبودى جز تو نيست.
خدايا! تو اجابت كننده بيچاره، و بر طرف كننده بدى، و فريادرس گرفتار، و شفا دهنده بيمار، و بى نيازكننده فقير، و جبران كننده شكست خورده، و رحم كننده كوچك ترها، و ياريگر بزرگان، پشت و پناهى نداشته، و تواناتر از تو كسى نيست.
و تو برتر و والاترى، اى رها كننده در بندشدگان اسير، اى روزى دهنده كودك خرد سال، اى حافظ ترسوى پناه جو، اى آنكه شريكى نداشته و وزيرى ندارد، بر محمد و خاندان أو درود فرست، و در اين شامگاه به من عطا كن برترين چيزى كه عطا كرده و به يكى از بندگانت داده اى، از نعمتي كه بخشيده اى و عطاهايى كه تجديد مى كنى، و بلايى كه بر مى گردانى، و گرفتارى كه بر طرف مى كنى، و دعائى كه مى شنوى، و عمل
نيكى كه مى پذيرى، و عمل زشتى كه مى پوشانى، تو به هر چه بخواهى لطف كرده و آگاهى، و بر هر چيز توانائى.
خدايا! تو نزديكترين كسى هستى كه خوانده شده، و سريع ترين كسى كه پاسخ داده، و بزرگوارترين كسى كه گذشت كرد، و گسترده ترين كسى كه عطا كرد، و شنواترين كسى كه سؤال كرده شده، اى مهرپيشه دنيا و آخرت و بخشنده هر دو سرا، مانند تو سؤال شده اى نيست و جز تو آرزو شده اى نمى باشد، تو را خواندم اجابت كردى، سؤال كردم عطايم نمودى، و بسوى تو ميل كردم مرا رحم كردى، و به تو اطمينان كردم مرا نجات دادى، و به تو پناه آوردم كفايتم نمودى.
خدايا! پس بر محمد بنده و رسول و پيامبرت و تمامى خاندان پاك و پاكيزه اش درود فرست، و نعمتهايت را بر ما تمام كن، و عطايت را بر من گوارا گردان، و ما را براى خود سپاس گزار، و براى نعمتهايت ياد كننده قرار ده، اجابت كن، اى پروردگار جهانيان خدايا! اى آنكه مالك شد و قادر گرديد، و توانا گرديد و چيره گشت، و نافرمانى شد و پوشاند، و از أو طلب آمرزش شد و آمرزيد، اى نهايت خواست جويندگان و علاقمندان، و منتهاى آرزوى اميدواران، اى آنكه
علم او به هر چيز احاطه داشته، و رأفت و رحمت و بردبارى اش تمام روى آورندگان به أو را فرا گرفت.
خداوندا در اين شامگاه كه شرافت داده و بزرگش نمودى بسوى تو توجه مى كنيم، بوسيله محمد پيامبر و رسولت و بهترين خلق و امنيت بر وحى، بشارت دهنده و انذار كننده و چراغ روشن كه با أو به مسلمانان نعمت داده و او را رحمتى براى جهانيان گردانيدى.
خداوندا! پس بر محمد و خاندانش درود فرست، هم چنان كه محمد از جانب تو شايسته آنست، اى بزرگ پس بر محمد و تمامى خاندان برگزيده پاكزاد و پاكش درود فرست، و به عفوت ما را فراگير، زيرا صداها با انواع لغات بسوى تو اوج گرفت، خداوندا در اين شامگاه براى ما قرارده بهره اى از هر چيزى كه بين بندگانت تقسيم ميكنى، و نورى كه بدان هدايت مى كنى، و رحمتي كه مىگسترانى، و بركتى كه فرود مى آورى، سلامتي كه مى پوشانى، و روزى كه گسترش مى دهى، اى مهربان ترين مهربانان.
خدايا! در اين وقت ما را موفق و رستگار و بهره مند باز گردان، و از نا اميدان قرار مده، و از رحمتت خالى مكن، و از آن چه از فضلت آرزومنديم بى نصيبمان مكن، و از رحمتت خالى مگردان، و از آنچه از عطايت
آرزومنديم محروممان مدار و نااميدمان بر مگردان، و از درگاهت ما را مران.
اى بخشنده ترين بخشندگان و اى كريم ترين كريمان، با اطمينان به درگاه تو روى آورديم، و آهنگ خانه تو را نموديم، پس ما را بر مراسممان يارى و حجمان را كامل گردان، و ما را ببخش و سلامتى عطا نما، دستهايمان را بسوى تو دراز كرديم، در حالى كه به ذلت اعتراف نشاندار شده است.
خدايا! در اين شامگاه آنچه از تو خواستيم را بما عطا كن و آنچه كفايتش را از تو طلبيديم ما را كافى باش، چرا كه جز تو براى ما كفايت كننده اى نيست و پروردگارى جز تو نداريم، احكامت در ما نافذ، علمت بر ما محيط، داوريت در ميانمان بر اساس عدالت است، خير را برايمان مقدر كرده و ما را از نيكان قرار ده.
خداوندا! به جود و بخششت براى ما پاداش بزرگ و اندوخته ارزشمند و آسايش جاودان مقدر كرده و تمامى گناهانمان را بيامرز، و همراه هلاك شوندگان هلاكمان مكن، و رأفت و رحمتت را از ما بازمگردان، اى مهربان ترين مهربانان.
خدايا در اين هنگام ما را از كسانى قرار ده كه از تو خواست عطا كردى، و شكر كرد افزون نمودى، و بسوى تو روى آورد أو را پذيرفتى، از گناهانش بسوى تو بيزارى جست آنها را بخشيدى، اى داراى صلابت و بزرگوارى.
پروردگارا ما را مشمول توفيقات و تأييدات خود بگردان، و ما را حفظ فرما، و زاريمان را بپذير، اى بهترين كسى كه از او سؤال شده و مهربان ترين مهربانان، اى آنكه حركت ديدگان، و نگاههاى تيز چشمها، و آنچه در نهان مستقر گرديده و قلبها بر آن پيچيده شده از ديد أو پنهان نيست، آرى تمامى اينها را علمت شمرده، و بردباريت فرا گرفته است، پاك و منزهى وبرتر و والاترى از آنچه ستمگران مى گويند، آسمانهاى هفتگانه و زمينها و آنكه در آنهاست تسبيح تو را مى گويند، و هر چيز به تسبيح و تنزيه تو مشغول است.
پس حمد و ستايش تو را سزاست، اى داراى جلالت و بزرگوارى و فزونى و نعمت بخشى و عطاهاى برجسته، و تو بخشنده و بزرگوار و پر مهر و مهربانى، خدايا! از روزى حلالت بر من بگستران، و در بدن و دينم سلامتي كامل عطا كن، و خوفم را امنيت بخش، و از آتش رهائيم ده، خداوندا نقشه بد برايم مكش، و مرا بتدريج هلاك مگردان، و فريبم مده،
وشر فاسقان جن و انس را از من دفع كن.
آنگاه آن حضرت در حالى كه چهره اش بسوى آسمان بود و از چشمانشان همانند دو مشك آب مى ريخت، به صداى بلند گفت:
اى شنواترين شنوندگان، اى بيناترين بينندگان، و اى سريع ترين حساب رسان، و اى مهربان ترين مهربانان، بر محمد و خاندانش آقايان با ميمنت درود فرست، و خدايا از تو مى خواهم حاجتى را كه اگر عطا كنى آنچه منع نمائى به من زيان نمى رساند، و اگر محرومم دارى آنچه بدهى به من سودى نمى رساند، از تو مى خواهم كه مرا از آتش آزاد سازى، معبودى جز تو نيست، يگانه اى و شريكى ندارى، فرمانروائى از آن توست و ستايش تو را سزاست، و تو بر هر كار قادرى، اى پروردگار اى پروردگار.
روايت شده كه آن حضرت بعد از اين دعا مكررا مى فرمود: اى پروردگار اى پروردگار، و كسانى كه در گرداگرد ايشان بوده و شاهد خواندن ايشان بودند، از دعا كردن به خودشان باز مانده و دعاى ايشان را گوش كرده و آمين مى گفتند، و به همين اكتفا كرده بودند، آنگاه صداهايشان به گريستتن با ايشان بلند شد و خورشيد غروب كرد، و مردم به همراه آن حضرت از منى كوچ كردند.
و در اين دعا زياده اى نقل شده است:
بارالها! من در حال بىنيازيم فقير و نيازمندم، پس چگونه در حال فقر نيازمند نباشم، بارالها در حال داشتن دانش نادان هستم، پس چگونه در حال نادانى جاهل نباشم، بارالها تحقق تدبيراتت و سرعت انجام تقديراتت، بندگان عارفت را از اطمينان به بخشش غير تو، و نااميدى از تو در هنگام گرفتارى باز داشت.
بارالها! از من آنچه به ملامتم شايسته است و از تو آنچه به كرم و بزرگواريت متناسب مى باشد، بارالها خود را به لطف و مهربانى قبل از پيدايش ناتوانيم توصيف كردى، آيا مرا بعد از وجود ناتوانى از آن دو محرومم مى كنى.
بارالها! اگر زيبائيهايى از من نمايان شود از فضل توست، و منت نهادنى است از تو بر من، و اگر زشتيهايى از من آشكار شود، بر اساس عدالت توست و تو بر من حجت و دليل دارى، بارالها چگونه مرا به خود وامى گذارى در حالى كه عهده دار من گرديده اى، و چگونه مورد ظلم واقع شوم در حالى كه تو ياور منى، يا چگونه نا اميد شوم در حالى كه تو به من بسيار مهربانى.
اكنون به نيازمنديم بسوى تو توسل مى جويم، و چگونه بسوى تو توسل جويم به آنچه محال است كه به تو برسد، يا چگونه احوالم را نزد تو به شكايت ببرم در حالى كه بر تو پوشيده نيست، يا چگونه حالم را نزد تو بيان كنم در حالى كه نزد تو آشكار است، يا چگونه آرزوهايم را به نا اميدى مىكشانى در حالى كه آنها به درگاه تو وارد شده است، يا چگونه احوالم را نيكو نگردانى در حالى كه بوسيله تو برپا ايستاده است.
بارالها! با وجود نادانى بسيارم چقدر به من لطف دارى، و با كردار زشتم چقدر به من مهربانى، معبودا چقدر به من نزديكى و من به تو دورم، و چقدر به من مهربانى، پس چه چيز تو را از من باز داشته است، خدايا از تغيير آثار و دگرگونى احوال دانستم كه خواست تو آنست كه در هر چيز خود را به من شناسائى تا در چيزى از تو غافل نگردم، معبودا هر گاه فرومايگيم مرا لال نمود كرم تو مرا گويا نمود، و هرگاه صفاتم مرا نا اميد ساخت منتهايت مرا به طمع انداخت.
بارالها! آنكه زيبائيهايش زشتى است، چگونه زشتيهايش زشتى نباشد، و آنكه حقائقش صرف ادعاست چگونه ادعاهايش ادعا نباشد، معبودا حكم نافذ تو و اراده غالبت براى سخنگويى سخنى باقى نگذارده و براى صاحب حالى حالى را قرار نداده است.
معبودا! چه بسيار طاعتى كه بنا كردم، و حالتى كه بنيان نهادم، و عدالتت اعتمادم بر آنها را ويران نمود، بلكه فضلت عذرم را در مورد آنها پذيرفت، بارالها مى دانى و اگر چه طاعتت بطور استمرار از من انجام نگرفته اما محبت تو در من مستمر است، خدايا چگونه تصميم بگيرم در حالى كه تو غالبى، و چگونه تصميم نگيرم در حالى كه تو دستور دهنده اى.
بارالها! تفكر آثار باعث دورى ديدار مى گردد، بنابراين مرا با خود به خدمتى وادار كه مرا به تو پيوند دهد، چگونه بر تو استدلال شود به آنچه در وجودش به تو نيازمند است، آيا براى غير تو ظهورى است كه براى تو نيست، تا آن آشكار كننده تو باشد، كى غائب بودى تا نياز به دليل براى اثبات تو داشته باشيم، و كى دور بوده اى تا آثار ما را به تو برساند، كور باد چشمى كه تو را بر خود مراقب نبيند، و زيانكار باد معامله بنده اى كه بهره اى از دوستيت ندارد.
معبودا! دستور به رجوع به آثار دادى، پس مرا با جامه نور و رهنمائى با بصيرت به خود باز گردان، تا از آنها بسويت باز گردم همانطور كه در آن وارد شدم، يعنى از نظر به آنها (استقلالا) مصون بوده، و از اعتماد بر
آنها همتم برتر باشد، تو بر هر كار قادرى.
بارالها! اين ذلتى آشكار در پيشگاه توست، و اين حالم بر تو مخفى نيست، از تو مى طلبم رسيدن به تو را، و به تو بر خودت استدلال مى كنم، با نورت مرا بسوى خود هدايت كن، و با راستى بندگى در پيشگاهت مرا قرار ده.
معبودا! از دانش مخزونت به من بياموز، و به پوشش پرده پوشت مرا حفاظت كن، بارالها مرا با حقائق نزديكان درگاهت با حقيقت گردان، و در راه رهروان راهت به حركت در آور، خداوندا مرا به تدبيرت از تدبير غير خود، و به اختيارت از اختيار غير خود بى نياز گردان، و در مراكز اضطرار به خود مرا قرار ده.
بارالها! مرا از ذلت نفسم خارج گردان، و قبل از مرگ مرا از شك و شرك پاك گردان، به تو يارى جسته ياريم نما، و بر تو توكل مى كنم مرا به خود وامگذار، و تنها از تو سؤال مى كنم نااميدم مگردان، و در فضلت راغب هستم محرومم مكن، و به تو خود را منتسب مى كنم دورم نساز، و در درگاهت ايستاده ام مرا از خود نران، خدايا خشنودى ات منزه است از
اينكه علتى از جانب تو داشته باشد، چگونه از جانب من علتى براى آن باشد.
معبودا! تو در ذاتت بى نيازى از اينكه به تو سودى از جانب خودت برسد، چگونه از من بى نياز نباشى، بارالها قضاء و قدر مرا آرزومند سازد، و ميل به اطمينانهاى شهوت مرا اسير ساخت، پس تو ياور من باش تا ياريم كنى و بينايم گردانى، و به فضلت مرا بى نياز گردان، تا از تلاشم بى نياز گردم.
تو كسى هستى كه انوار معرفت را در قلوب اوليائت تاباندى تا تو را شناختند و به يگانگى ستودند، و تو كسى هستى كه نامحرمان را از دلهاى دوستانت خارج ساختى تا غير تو را دوست نداشته باشند، و به غير تو پناه نبرند، تو مونس آنانى هرگاه جهانيان ايشان را به وحشت اندازند، و تو كسى هستى كه هدايتشان كردى هر جا كه نشانه ها برايشان آشكار شد.
چه يافت آنكه تو را گم كرد، و آنكه تو را يافت ديگر چه گمشده اى دارد، به يقين زيان كرد آنكه جز به تو رضايت داد و جز تو را برگزيد، و زيانكار شد آنكه از تو گذشت و به ديگران رسيد، چگونه بنده به غير تو اميد بندد در حالى كه احسان خويش را از أو دريغ نكرده اى، و چگونه به غير تو بياويزد در حالى كه عادت خويش به محبت و بخشش را تغيير نداده اى.
اى آنكه شيرينى همدمى با خود را به عاشقانش چشانيد، در نتيجه در پيشگاهش تملق كنان ايستادند، و اى آنكه جامه هاي هيبتش را بر اوليائش پوشانيد، در نتيجه آمرزش جويانه در پيشاپيش ايستادند، توئى ياد كننده قبل از يادكنندگان، و توئى شروع به احسان كننده قبل از توجه عابدان، و توئى جود و بخشش كننده قبل از خواستن خواستاران، و توئى بسيار بخشنده، آنگاه به آنچه بخشيده اى از ما وام طلب مى كنى.
بارالها! مرا از در رحمتت فراخوان تا به تو دست يابم، و با جاذبه محبتت مرا بسوى خود بكشان تا دلم را تماما مهياى حضور تو كنم، خدايا اميدم از تو قطع نمى گردد اگر چه نافرمانيت را بكنم، هم چنان كه ترسم از من مفارقت نمى كند اگر چه اطاعتت را بنمايم، جهانيان مرا بسوى تو كشانده اند، و علمم به كرمت مرا نزد تو وارد ساخته است، معبودا چگونه نا اميد گردم در حالى كه تو آرزويم هستى، يا چگونه سبك شمرده شوم در حالى كه توكلم بر توست، خدايا چگونه دعوى عزت كنم در حالى كه وجودم به خاك ذلت سرشته است، يا چگونه احساس عزت بكنم در حالى كه انتساب هستى ام به توست.
معبودا چگونه احساس فقر نكنم در حالى كه در وادى فقر سكنايم داده اى، يا چگونه احساس فقر كنم در حالى كه تو با كرامت خود
بى نيازى ام بخشيده اى، و تو كسى هستى كه معبودى جز تو نيست، خود را به هر چيز شناسانده اى، از اينرو چيزى نيست كه تو را نشناسد، و تو كسى هستى كه در هر چيز خود را به من شناساندى، از اينرو تو را آشكارا در هر چيز ديدم، و توئى كه براى هر چيز نمايانى.
اى آنكه به مهربانى خود پايدار گرديد، در نتيجه عرش در ذاتش پنهان گرديد، آثار را با آثار نابود ساخته، و نامحرمان را با احاطه كننده هاي مدارهاى انوار محو نمودى، اى آنكه در سراپرده هاي عرش نورانى خويش آنچنان پيچيده اى كه چشمها از ديدنت عاجزند.
اى آنكه با كمال زيبائى و نورانيت آنچنان تجلى كرده اى كه عظمتت بر تمامى ما سايه افكنده است، چگونه مى توان گفت كه پوشيده اى در حالى كه اين گونه آشكارى، يا چگونه مى توان گفت كه غائبى، در حالى كه اين گونه مراقب و حاضرى، تو بر هر كار قادرى و ستايش تنها تو را سزاست.
فصل دوم خطبه هاي آن حضرت در توحيد در پند و اندرز در بعضى از پندها در بعضى از پندها براى دعوت مردم به جهاد در جنگ صفين در حضور معاويه در توصيف خود در منى در تبيين حق اهل بيت (عليهم السلام) در ترغيب مردم به مبارزه با ظلم هنگامى كه خواست بسوى عراق برود در يكى از منازل بين راه هنگاميكه با لشكر حر برخورد كرد، قبل از نماز ظهر هنگاميكه با لشكر حر برخورد كرد، قبل از نماز عصر در يكى از منازل بين راه هنگاميكه وارد كربلا شد در شب عاشورا براى اصحابش در روز عاشورا براى اصحابش در صبح روز عاشورا هنگامى كه از هر جهت ايشان را محاصره كردند در روز عاشورا در صبح روز عاشورا در روز عاشورا براى اصحابش بعد از نماز ظهر در روز عاشورا براى اصحابش
(1) خطبه آن حضرت در توحيد اى مردم بپرهيزيد از اين مردمى كه از دين خارج شده اند، كسانى كه خداوند را به خود تشبيه مى كنند، گفتارشان شبيه گفتار كفار از اهل كتاب است، بلكه اوست خداوندى كه همانند أو چيزى نيست، و او شنوا و بيناست، ديده ها أو را در نيابند و اوست كه ديده ها را دريابد، و اوست دانا و آگاه به تمام امور.
يگانگى و توانايى را خاص خود نموده، و خواست و اراده و نيرو و قدرت و دانش خود را به هر چه بوده است به كار برده، ستيزه جويى در كارش نبوده و براى أو همتايى نيست كه با أو برابرى كند، ضدى ندارد كه با أو به ستيزه برخيزد، همنامى براى أو نيست تا مشابهت يابد، و همانندى كه با أو مشاكلت نموده باشد نيست.
دستخوش حوادث نگردد و از حالى به حالى تغير نيابد، و حوادث أو را فرا نگيرد، وصف كنندگان پى به حقيقت وى نبرده، و توانايى أو به دل ها خطور نكند، زيرا در ميان اشياء مانند و همتايى براى أو نيست، دانشمندان با عقل خود أو را در نيابند، و متفكرين با همه فكر خود جز
تصديق به وجود أو ره نيابند، مگر به يقين به وجود خداوند، زيرا أو به چيزى از صفات آفريدگان وصف نشود، و اوست يگانه و بى نياز، هر چه تصور شود و به وهم در آيد أو غير خداوند است.
پروردگار نباشد كسى كه مورد درك واقع شود و تحت بررسى قرار گيرد، و معبود نباشد آن كس كه هوا يا غير هوا أو را فرا گيرد، أو در همه چيز باشد نه بطورى كه در حصار قرار گرفته باشد، و از همه چيز ها جداست نه بگونه اى كه از أو نهان باشد، قادر و توانا نيست كسى كه ضدى مقارن أو باشد يا همتايى با أو برابرى كند، قدمت أو از نظر گذشت روزگار نيست و توجه أو جهت خاصى ندارد.
از خردها پوشيده است چنانچه از ديده ها پنهان است، از اهل آسمان در پرده و حجاب است چنانچه از اهل زمين اين گونه است، نزديكى با أو گرامى داشتن اوست، دورى از أو پست شمردن اوست، مكانى أو را فرا نمى گيرد، و زمانى أو را احاطه نمى كند، اگر در كار أو راه ندارد، بلندى أو بر فراز قله بودن نيست، آمدنش از جائى به جائى شدن نباشد، معدوم را موجود نمايد، و موجود را معدوم كند، براى غير أو در آن واحد دو صفت جمع نشود (يعنى براى غير أو جمع بين اضداد ممكن نيست)، فكر و انديشه در باره أو همانا اعتقاد به بودن ووجود أو را مى رساند، وجود ايمانى نه وجود صفتى (يعنى فكر فقط وجود أو را اثبات مى كند نه آنكه صفت ذات أو بدست آيد و به كنه ذات أو پى برده شود).
بسبب أو صفتها توصيف شود، نه آنكه أو به صفتى وصف كرده شود، شناختنى ها بسبب أو شناخته شود، نه آنكه أو بسبب چيزى شناسائى گردد، اين است خداوند متعال كه همنامى براى أو نيست، پاك و منزه است و چيزى بمانند أو نيست، و اوست شنوا و بينا.
(2) خطبه آن حضرت در پند و اندرز من شما را به پرهيزكارى سفارش مى كنم، و از روز حساب را بر حذر مى دارم، و نشانه هاي آن روز را براى شما بيان مى نمايم، گويا آنچه از آن ترسيده شده با هول و ترس فرود آمده، و با مقدمى نا آشنا و طعمى زشت و ناگوار رسيده است، و به دلهاى شما چنگ انداخته و بين شما و اعمال شما حائل گشته است.
حال كه چنين است تن سالم و مدت عمر را غنيمت شمرده، و در عمل بكوشيد و از يكديگر پيشى بگيريد، كه گويا بطور ناگهانى مرگ بر شما فرود آيد و شبيخون زند، وشما را از روى زمين به درون آن كشاند، و از بلندى به زير افكند، و از انس و راحت به ترس و وحشت برد، و از راحتى و روشنى به تاريكى آرد، و از وسعت مكان به تنگنايش اندازد، آنجا كه نه به ديدار خويشاوندى روند، و نه به عيادت بيمارى شتابند، و نه به فرياد كسى پاسخ گويند.
خدا ما وشما را از هول و هراسهاى آن روز يارى دهد، و از عذاب آن
روز نجات دهد، و براى ما وشما ثوابها و پاداش نيكوى خود را واجب گرداند.
اى بندگان خدا اگر چنين است كه بيان شد، عيش دنيا كوتاه و محل كوچ كردن و سفر نمودن طولانى است، و شايسته آنست كه انسان در آن به كارى مشغول باشد كه از غم واندوه دنيا فارغ باشد، و او را از دنيا به كنارى بكشد و خود را براى خلاصى از مهالك دنيا به رنج وتعب اندازد، پس چگونه چنين نباشد، كه انسان پس از اين جهان در گرو اعمال خويش است و براى حساب رسى أو را بپاى دارند، نه ياورى دارد كه أو را نگهدارد، و نه پشتيبانى كه از أو دفاع كند، و در اين روز است كه ايمان كسى كه در اين جهان ايمان نياورده و خير و نيكى در ايمان خود بدست نياورده، به أو سود ندهد، بگو شما در انتظار باشيد ما هم منتظريم.
شما را به پرهيزگارى و ترس از خدا سفارش مى كنم، زيرا خدا براى هر كس كه تقوى داشته باشد ضامن است كه أو را از هر چه ناخوش داد به آنچه أو را خوش آيد باز گرداند، و از آن جائى كه اميد ندارد أو را روزى دهد.
پس بترس از اينكه از كسانى باشى كه بندگان خدا را از گناهانشان مى ترساند، و از عقوبت گناه خود آسوده است، پس خداوند تبارك و تعالى در باره بهشتش گول نمى خورد، و آنچه در نزد اوست جز به طاعت و فرمانبرى أو بدست نيايد.
(3) خطبه آن حضرت در بعضى از پندها اى مردم! در كارهاى نيك بر هم پيشى گيريد، و در كارهاى ارزشمند شتاب كنيد، در مقابل كار نيك اگر شتاب نكنيد مستحق اجر و پاداش نمى گرديد، و ستايش را با رستگارى بدست آوريد، و نه به منت نهادن مذمت انگيز، هرگاه نيكى در مقابل فردى انجام داديد كه أو قادر به سپاسگزارى نمى باشد خداوند آن را پاداش خواهد داد، و عطاى او بيشتر و پاداشش گران قدرتر است.
و بدانيد كه خواسته هاي مردم از شما از نعمتهاى الهى در حق شماست، از نعمتهاى الهى روى گردان نشويد كه به نقمت تبديل مى شوند.
و بدانيد كه كار نيك ستايش بدنبال خود داشته و اجر و پاداش را به همراه دارد، اگر كار نيك را مى ديديد آن را زيبا و نيكو مى يافتيد، بگونه اى كه بينندگان را مسرور ساخته و بر ديگران برترى دارد، و اگر كار زشت را مىنگريستيد آن را زشت و كريه مى يافتيد كه قلبها از أو روى گردان و ديدگان از ديدارش چشم بر هم مى گذارند.
اى مردم! هر كه بخشش نمايد سرور مى گردد، و هر كه بخل ورزد پست مى شود، و بخشنده ترين مردم كسى است كه به كسى ببخشد كه
اميدى به أو ندارد، و بخشاينده ترين افراد كسى است كه در هنگام توانائى عفو و بخشش نمايد، و كسى از همه بيشتر صله رحم كرده كه با كسى صله رحم نمايد كه با أو قطع رابطه نموده است، و درختان آنگونه ثمر مى دهند كه ريشه ها بر آن است و با شاخه ها رشد مى كنند.
هر كه در مقابل برادرش كار نيكى انجام دهد در روز قيامت آن را خواهد ديد، و هر كه را خداوند اراده كرده كه به برادرش كار نيكى انجام دهد در وقت نياز آن كار نيك را جبران مى كند، و بلاهاى دنيائى كه از آن بيشتر است را از أو دور مى گرداند، و هر كه رنج و ناراحتى مؤمنى را بر طرف نمايد خداوند رنج دنيا و آخرت را از أو بر طرف مى سازد، و هر كه نيكى نمايد خداوند به أو نيكى كند و او نيكى كنندگان را دوست دارد.
(4) خطبه آن حضرت در بعضى از پندها بردبارى زينت، و وفاء نمودن از جوانمردى است، و ارتباط داشتن نعمت، و تكبر ورزيدن از حد خود خارج شدن است، و عجله و شتاب از بىخردى بوده، و بىخردى ناتوانى است، و خود برتر بينى باعث لغزيدن است، همنشينى با افراد پست موجب شر، و همنشينى با افراد فاسق انسان را در موضع شك و ترديد قرار مى دهد.
(5) خطبه آن حضرت براى دعوت مردم به جهاد در جنگ صفين اى اهل كوفه! شما دوستان بزرگواريد، و همچون لباسهاى زيرين و نه لباسهاى رو مى باشيد، در زنده كردن آنچه در ميان شما از بين رفته، و در آسان نمودن آنچه از آن وحشت داريد، و جمع آورى و الفت ميان آنچه متفرق گرديده، تلاش كنيد.
آگاه باشيد كه شر و بدى جنگ بسيار بوده، و طعم آن بسيار دردناك، و آن جرعه هائى مرگ آور است، هر كه خود را براى آن آماده سازد، و براى آن توشه برگيرد، در هنگام وقوع آن جراحات جنگ أو را دردناك نكند، در حقيقت اين شخص صاحب و پيروزمند در جنگ است.
و هر كه قبل از زمان فرا رسيدن جنگ در آن تعجيل كرده، و بدون آگاهى و بصيرت بدان بپردازد، أو شايستگى آن را دارد كه به قوم خود بهره اى نرسانده و خود را به هلاكت افكند، از خداوند مى خواهم كه به يارى خود شما را با يكديگر متحد سازد.
(6) خطبه آن حضرت در حضور معاويه در توصيف خود موسى بن عقبه گويد: به معاويه گفته شد: مردم به حسين نظرى
خاص دارند، اگر أو را امر كنى كه بالاى منبر رود و خطبه خواند، در زبان أو لكنت ظاهر شود و از نظر مردم بيفتد و حقير گردد، معاويه گفت: ما در باره برادرش حسن همين گمان را مى كرديم، ولى هنگاميكه بالاى منبر آمد و خطبه خواند در چشم مردم بزرگتر شد و ما را هم رسوا كرد، مردم نپذيرفتند و اصرار كردند، تا آنجا كه معاويه مجبور شد آن حضرت را امر به خواندن خطبه نمايد.
امام (عليه السلام) بالاى منبر آمد و حمد و ثناى الهى را بجاى آورد و درود بر پيامبر فرستاد، آنگاه شنيد مردى مى گويد: اين مرد كه خطبه مى خواند كيست؟ امام فرمود:
ما حزب پيروز خداوند هستيم، ما عترت پيامبر كه مقربان درگاه الهى اند مى باشيم، ما اهل بيت آن حضرت كه پاكيزه اند مى باشيم، و ما يكى از دو چيز گرانمايه كه رسول خدا به عنوان دومى كتاب خدا قرار داد مى باشيم، آن كتابي كه در تفصيل و بيان هر چيز در اوست و باطل كننده اى از جلو و عقب أو نيايد، و تفسير قران بما واگذار شده، و تأويل آن بر ما دشوار نمى باشد، بلكه ما از حقائق آن پيروى مى كنيم، و آنچه حقيقت قرآن مى باشد را مى دانيم.
پس اى مردم از ما اطاعت كنيد، كه فرمانبرى از ما واجب مى باشد، چرا كه به اطاعت خدا و پيامبر أو وابسته است، خداوند مى فرمايد: " خدا
و رسول خدا و ولى امر از ميان خودتان را پيروى كنيد، و اگر در چيزى اختلاف نموديد حكم آن را به خدا و رسول أو واگذاريد "، و فرموده است:
" اگر مردم حكم هر چيز را به رسول خدا و ولى امر أو باز گردانند حكم واقعى را كه طالب فهم و استخراج آن هستند را خواهند دانست و اگر فضل و رحمت خدا بر شما نمى بود بدرستى كه از شيطان پيروى مى كرديد مگر عده كمى از شما ".
اى مردم از گوش دادن به نداى شيطان شما را برحذر مى دارم، زيرا شيطان براى شما دشمنى آشكار است، وشما مانند قريش خواهيد بود كه در روز بدر شيطان آنان را فريب داد و گفت: " اى قريش امروز كسى بر شما غلبه نكند و من شما را پناه دهم، اما هنگاميكه دو لشكر در برابر يكديگر ايستادند شيطان به عقب گريخت و گفت: من از شما بيزارم ".
اگر شما هم به صداى شيطان گوش دهيد خواهيد ديد چگونه ضربات شمشير بر شما فرود آيد، و نيزه ها بر شما وارد شود، و زير عمودها نرم شده، و هدف تيرها قرار گرديد، و خدا هم ايمان كسى كه پيش از اين ايمان نياورده و كار نيكى انجام نداده باشد را قبول نمى كند.
چون سخن به اينجا رسيد معاويه گفت: اى ابا عبد الله آنچه گفتى براى تو كافى مى باشد.
(7) خطبه آن حضرت در منى در تبيين حق اهل بيت سليم بن قيس گويد: هنگاميكه امام حسن (عليه السلام) به شهادت رسيد، بلا و فتنه در ميان امت بسيار شد، و دوستدار خداوندى نبود مگر آنكه ترسان و هراسان بود، و مى ترسيد كشته شود، و يا از شهر اخراج شده و از يكديگر متفرق مى ساختند، و در مقابل دشمنان خداوند آزادانه دست به هر كارى مى زدند، و در اظهار دين خود آزادى كامل داشتند.
يك سال قبل از مرگ معاويه امام حسين (عليه السلام) به حج مشرف شدند، در اين سفر عبد الله بن عباس و عبد الله بن جعفر همراه ايشان بودند، امام مردان و زنان و غلامان بنى هاشم، و نيز ديگر كسانى كه ايشان را مى شناختند را جمع كرد - تا آنجا كه گويد: - حدود هفتصد نفر كه بيشتر آنان از تابعين بودند، و حدود دويست نفر از اصحاب پيامبر گرد آمدند، امام در ميان آنان ايستاد، و پس از حمد و ثناى الهى فرمود:
اين مرد سركش به ما و شيعيانمان ستمهائى را روا داشته، كه آنها را شنيده و ديده و بر آن شاهد بوده ايد و خبر آنها به شما رسيده است،
و اكنون مى خواهم از شما سؤالاتى را بنمايم، اگر راست گفتم مرا تصديق كنيد، و اگر دروغ گفتم مرا تكذيب نمائيد، گفتارم را شنيده و آنها را بنويسيد، و هنگامى كه به شهرهاى خودتان و نزد قبيله هايتان رفتيد به اشخاصى كه آنان را امين دانسته و به آنها اطمينان داريد، آنچه از حق ما مى دانيد به ايشان بگوئيد، زيرا مى ترسم كه حق كهنه شده و مندرس گردد، و از بين برود و اهل باطل بر آن غالب شوند، اگر چه خداوند نور خود را تمام كند، هر چند كافران را خوش نيايد.
سليم بن قيس گويد: آن حضرت آنچه در باره پدر و مادر ايشان و نيز اهل بيت در قرآن نازل شده، و پيامبر فرموده است را بيان نمود.
و در هر مورد اصحابي كه حاضر بودند مى گفتند: آرى، ما اينها را شنيده و در آن هنگام حضور داشتيم، و تابعين مى گفتند: اين مطالب را اصحابي كه به آنان اطمينان داشتيم برايمان نقل كرده اند، امام مى فرمود:
شما را به خدا قسم كه اينها را براى كسانى كه به آنان اعتماد داريد نقل كنيد.
سليم گويد: از جمله مواردى كه امام ايشان را به آن قسم داد اين بود كه فرمود:
شما را به خدا سوگند آيا مى دانيد هنگاميكه پيامبر بين اصحاب برادرى قرار داد، على را برادر خود نمود، و فرمود: اى على در دنيا و در آخرت تو برادر من و من برادر تو هستم؟
همه گفتند: آرى، خدا را گواه مى گيريم كه چنين است، فرمود:
شما را به خدا سوگند آيا مى دانيد زمانيكه پيامبر زمين و محل مسجد خود را خريدارى كرد، ده خانه كنار آن ساخت، نه خانه براى خود ايشان بود، و منزل دهم كه در وسط آن قرار داشت را براى پدرم قرار داد، و همه درهائى كه به مسجد باز مى شد جز درب خانه پدرم را بست، مردم در اين مورد سخن گفتند، پيامبر فرمود: من به رأى خود دربها را نبستم، و به رأى خود درب خانه أو را باز نگذاشتم، بلكه اين كارها به امر خداوند بود كه انجام دادم، آنگاه آن حضرت مردم جز حضرت على (عليه السلام) را از خوابيدن در مسجد نهى كرد، و گاه آن حضرت در آنجا در حال جنابت بود، و براى پيامبر در آن منازل فرزندانى متولد شد.
همه گفتند: آرى، خدا را گواه مى گيريم كه چنين است، فرمود:
آيا مى دانيد عمر بن خطاب چقدر اصرار كرد كه پيامبر اجازه دهد كه به اندازه سور اخى از منزل خود به مسجد راه باز كند، ولى پيامبر اجازه نداد، وسپس خطبه خواند وفرمود: خداوند به من امر فرموده كه مسجدي پاكيزه بنا نمايم وكسى غير از من وبرادرم على ودو فرزندش حق سكونت در آن مسجد را ندارند؟
همه گفتند: آرى، خدا را گواه مى گيريم كه چنين است، فرمود:
شما را به خدا قسم مى دهم، آيا مى دانيد پيامبر در روز غدير خم پدرم على را منصوب كرد، وبه صداى بلند ولايت أو را بر مردم بيان كرد، وفرمود: بايد اين مطلب را حاضران به غائبين برسانند؟
همه گفتند: آرى، خدا را گواه مى گيريم كه چنين است، فرمود:
شما را به خدا قسم مى دهم، آيا مى دانيد كه رسول خدا در غزوه تبوك به پدرم على فرمود: تو براى من همانند هارون نسبت به موسى هستى، وتو بعد از من ولى امر مؤمنان مى باشى؟
همه گفتند: آرى، خدا را گواه مى گيريم كه چنين است، فرمود:
شما را به خدا قسم مى دهم، آيا مى دانيد كه رسول خدا هنگاميكه مسيحيان نجران را به مباهله دعوت كرد، غير از على وفاطمة ودو فرزندش حسن وحسين را به همراه نبرد؟
همه گفتند: آرى، خدا را گواه مى گيريم كه چنين است، فرمود:
شما را به خدا قسم مى دهم، آيا مى دانيد كه در روز خيبر پيامبر پرچم را بدست على داد، و فرمود: پرچم را بدست كسى مى دهم كه خدا و رسول خدا أو را دوست مى دارند، و او هم خدا و رسول خدا را دوست مى دارد، پياپى به دشمن حمله مى كند و هيچ گاه پشت به دشمن نكند، و خداوند آنجا را بدست أو فتح مى كند؟
همه گفتند: آرى، خدا را گواه مى گيريم كه چنين است، فرمود:
شما را به خدا قسم مى دهم، آيا مى دانيد كه رسول خدا به أو امر فرمود كه آيات سوره برائت را به مكه ببرد و بر مردم قرائت كند، و فرمود:
اين آيات را نمى رساند جز من يا مردى كه از من باشد؟
همه گفتند: آرى، خدا را گواه مى گيريم كه چنين است، فرمود:
شما را به خدا قسم مى دهم، آيا مى دانيد كه هيچ گاه براى رسول خدا مشكلى پيش نمى آمد مگر آنكه على را مى فرستاد، به خاطر وثوق و اطمينانى كه به أو داشت، و او را بنام نمى خواند بلكه مى فرمود: اى برادر، يا آنكه مى فرمود: برادرم را بخوانيد كه بسوى من آيد؟
همه گفتند: آرى، خدا را گواه مى گيريم كه چنين است، فرمود:
شما را به خدا قسم مى دهم، آيا مى دانيد هنگاميكه رسول خدا بين أو و جعفر وزيد قضاوت نمود، فرمود: اى على تو از منى و من از تو هستم ، و تو بعد از من ولى امر هر مؤمنى مى باشى؟
همه گفتند: آرى، خدا را گواه مى گيريم كه چنين است، فرمود:
شما را به خدا قسم مى دهم، آيا مى دانيد كه أو در هر روز و شب ساعتى با رسول خدا خلوت مى كرد، و هرگاه از أو سؤال مى كرد به أو عطا مى نمود و اگر سكوت مى كرد پيامبر ابتدا به سخن مى نمود؟
همه گفتند: آرى، خدا را گواه مى گيريم كه چنين است، فرمود:
شما را به خدا قسم مى دهم، آيا مى دانيد كه پيامبر أو را به جعفر و حمزه برترى داد، در زمانيكه فاطمه فرمود: تو را به بهترين خاندان خود تزويج كردم، كسى كه اسلامش از همه قديمىتر، بردباريش از همه بيشتر، دانائيش از همه زيادتر مى باشد؟
همه گفتند: آرى، خدا را گواه مى گيريم كه چنين است، فرمود:
شما را به خدا قسم مى دهم، آيا مى دانيد كه پيامبر فرموده است:
من آقا و سيد فرزندان آدم، وعلى سيد و آقاى عرب، و فاطمة برترين زن بهشت، وحسن و حسين دو فرزندان من و دو آقاى جوانان اهل بهشتند؟
همه گفتند: آرى، خدا را گواه مى گيريم كه چنين است، فرمود:
شما را به خدا قسم مى دهم، آيا مى دانيد كه پيامبر على را امر فرمود كه متصدى غسل أو شود و به أو خبر داد كه جبرئيل أو را كمك خواهد نمود؟
همه گفتند: آرى، خدا را گواه مى گيريم كه چنين است، فرمود:
شما را به خدا قسم مى دهم، آيا مى دانيد كه پيامبر در آخرين خطبه اى كه ايراد نمود، فرمود: من در ميان شما دو چيز سنگين و ارزنده مى گذارم، يكى كتاب خدا و ديگر اهل بيت خود، پس به اين دو چنگ بزنيد تا هرگز گمراه نشويد؟
همه گفتند: آرى، خدا را گواه مى گيريم كه چنين است.
پس آن حضرت آنچه در مورد حضرت على (عليه السلام) و اهل بيت در قرآن نازل شده، يا به زبان پيامبر جارى گشته، را بيان فرمود، و مردم را بر آن قسم داد و از آنان اقرار گرفت، و اصحاب مى گفتند: ما از خود پيامبر شنيديم، و تابعين مى گفتند: ما از كسانى كه به آنان اطمينان داريم اين مطلب را شنيده ايم.
سپس امام آنان را قسم داد كه از پيامبر شنيده اند كه فرموده است:
دروغ مى گويد كسى كه بگويد مرا دوست دارد وعلى را دشمن دارد، دوست ندارد مرا كسى كه على را دشمن دارد، در اين هنگام كسى گفت: اى پيامبر چگونه چنين چيزى ممكن است؟ فرمود: زيرا على از من است و من از أو هستم، هر كس أو را دوست بدارد مرا دوست داشته، و هر كه أو را دشمن بدارد مرا دشمن داشته است، و هر كه مرا دشمن دارد با خدا دشمنى كرده است.
در اين هنگام آنان كه حاضر بودند گفتند: آرى، ما اين مطالب را شنيده ايم، و مجلس پايان يافت.
(8) خطبه آن حضرت در ترغيب مردم به مبارزه با ظلم اى مردم از آنچه خداوند اولياء خود را به آنها پند داده عبرت گيريد، همانند بدگوئى أو از راهبان مسيحى، آنگاه كه فرمود: " چرا بزرگان دين مسيحى آنان را از گفتار زشتشان باز نداشتند "، و فرمود: " آنان كه از بنى اسرائيل كافر شدند بوسيله داود و عيسى بن مريم مورد لعنت قرار گرفتند، زيرا عصيان كرده و از حد خود تجاوز مى كردند، آنان از كردارهاى زشتى كه عمل مى كردند نهى نمى نمودند، و چه كار بدى مرتكب مى شدند ".
و دليل آنكه خداوند ايشان را سرزنش كرد آن بود كه كارهاى زشت و فساد انگيز را از ستمكاران روزگارشان مى ديدند، اما ايشان را از آن نهى نمى كردند، تا از آنان بهره هاي مادى ببرند و از دشمنى شان در امان باشند، در حالى كه خداوند مى فرمايد: " از مردم نهراسيد و تنها از من خوف داشته باشيد "، و مى فرمايد: " از زنان و مردان با ايمان گروهى بر گروه ديگر برترند،
آنان را به كارهاى نيك امر و از كارهاى زشت باز مى دارند ".
خداوند ابتدا از امر به معروف و نهى از منكر كه امرى واجب است نام مى برد، زيرا مى داند كه هرگاه انجام پذيرد همه واجبات آسان و مشكل آنها انجام مى گيرد، چرا كه امر به معروف و نهى از منكر به اسلام مى خواند، ضمن آنكه كارهاى زشت را رد و با ستمكاران مخالفت مى ورزد و نيز تقسيم بيت المال و غنائم و گرفتن صدقات از جايگاههاى آن و مصرف كردنش در راههاى درست آن مى باشد.
اى مردمان نيرومند، شما گروهى هستيد كه به دانش و نيكى و خير خواهى شهرت يافته ايد، در پرتو دين خدا در دلهاى مردم عظمت و مهابت يافته ايد، شرافتمند از شما حساب مى برد، وضعيف و ناتوان شما را گرامى مى دارد، و كسانى كه با شما در يك درجه اند و بر آنها حق نعمتي نداريد، شما را بر خود مقدم مى دارند، در حاجتها شفاعت مى كنيد، آنگاه كه از خواهندگانش دريغ مى دارند، و در راه همچون پادشاهان با هيبت و همچون بزرگان با افتخار راه مى رويد.
آيا همه اينها به خاطر آن نيست كه از شما انتظار مى رود به حقوق الهى قيام كنيد، و اگر چه از بسيارى از حقوق خداوند كوتاهى مى كنيد،
و حق پيشوايان را خفيف مى شماريد، اما حق ناتوانان را ضايع ساختيد، و اما حق خودتان را به گمانتان طلب كرده ايد، نه مالى را بذل كرده ايد، و نه جانى را در راهى كه براى آن خلق شده در مخاطره انداخته ايد، و نه در راه خدا يا خويشاوندى دشمنى ورزيده ايد.
وشما از خداوند انتظار داريد كه شما را در بهشت ساكن گرداند و همنشين پيامبرانش بنمايد و از عذابش در امان دارد، من بر شما كه بر گردن خدا منت مىنهيد، مى ترسم كه از طرف خدا بر شما عذاب و گرفتارى فرود آيد، زيرا شما به مقام بزرگى رسيده ايد كه ديگران دارا نيستند و بر ديگران يافته ايد، نيكان و پاكان را احترام نمى كنيد، در صورتى كه شما به خاطر خدا در ميان مردم مورد احترام هستيد.
شما به چشم خود مى بينيد كه پيمانهاى الهى را مىشكنند و با قوانين خدا مخالفت مى كنند، ولى بيم و هراسى به خود راه نمى دهيد، با آنكه از نقض عهد و پيمان پدرتان به هراس مىافتيد، ولى پيمانهاى رسول خدا شكسته و خوار و بى مقدار گشته است، اما شما هيچ اهميت نمى دهيد، افراد كور و لال و زمين گير در كشور اسلامي بدون سرپرست و مراقبت مانده اند و بر آنها رحم نمى شود، شما در خور موقعيت و منزلت خويش كار نمى كنيد، و با كسى هم كه وظيفه خود را در اين مورد انجام مى دهد يارى و همكارى نمى كنيد، و با سازش و همكارى و مسامحه با ستمكاران خود را آسوده مى داريد، خداوند فرمان جلوگيرى از منكرات و بازداشتن مردم از آنها را داده است، ولى شما از آن غافليد.
مصيبت شما عالمان امت از همه بيشتر است، زيرا موقعيت و منزلت عالمان دين مورد تعرض قرار گرفته است، و اى كاش اين را مىدانستيد، زيرا زمام امور بايد در دست كسانى باشد كه عالم به احكام الهى و امين حلال و حرام أو هستند، وشما داراى اين مقام بوديد و از دستتان گرفتند، و هنگامى اين مقام را از دست شما گرفتند كه از پيرامون حق پراكنده شديد و با وجود دليل روشن در سنت پيامبر اختلاف ورزيديد.
و اگر در راه خدا مشكلات را تحمل كرده، در برابر آزارها و فشارها شكيبائى از خود نشان مى داديد، زمام امور در قبضه شما قرار مى گرفت و همه امور با نظر شما گردش مى كرد، ولى شما ستمگران را بر موقعيت خود مسلط ساختيد و امور خدا را به آنان تسليم كرديد، تا با شبهات كار كنند و در شهوات و هوسرانيهاى خود پيش روند، آنان را بر اين مقام مسلط نساخت مگر گريز شما از مرگ و دلبستگىهايتان به زندگى چند روزه دنيا.
شما با اين كوتاهيها ناتوانان را زير دست آنها قرار داديد، تا گروهى را برده و مشهور و گروه ديگر را براى زندگى توأم با شكست بيچاره سازند، و به پيروى از اشرار و در اثر گستاخى در پيشگاه خداوند جبار در اداره حكومت با ميل و هواى خود رفتار كنند و دل به رسوائى و هوسرانى بسپارند.
در هر شهرى از شهرها گوينده اى بر فراز منبر مى فرستد و همه كشور اسلامي زير پاى آنهاست و دستشان در همه جا باز است و مردم برده آنان و در اختيارشان هستند، هر دستى كه بر سر آنها فرو كوبد نمى توانند از خود دفاع كنند، دسته اى زورگو و معاندند كه بر هر ناتوان و ضعيفى فشارى مى آورند، و برخى فرمانروايند كه به خداى آفريدگار و ميراننده عقيده اى ندارند.
شگفتا از اين وضع، چرا در شگفت نباشم در حالى كه زمين در تصرف فردى ستمگر و دغل كار و باجگيرى نابكار است كه بر مؤمنان بى هيچ ترحم و دل سوزى حكمرانى مى كند، و خدا در كشمكش ميان ما حاكم و او به حكم خود بين ما داور است.
پروردگارا! اين حركت ما نه به خاطر رقابت و بر سر حكومت و قدرت و به منظور بدست آوردن مال دنياست، بلكه به خاطر آنست كه نشانه هاي دين تو را به مردم نشان دهيم، و اصلاحات را در كشور اسلامي آشكار سازيم، تابندگان ستمديده ات از چنگ ظالمان در امان باشند و واجبات و احكام و سنتهاى تو اجرا گردد.
اينك (شما اى بزرگان) اگر مرا يارى نكنيد ستمگران بر شما چيره مى گردند و در پى خاموش ساختن نور پيامبرتان مىكوشند، و خداوند ما را كافى بوده و بر أو توكل مى كنيم و بسوى أو تضرع نموده و بازگشت بسوى اوست.
(9) خطبه آن حضرت هنگامى كه خواست بسوى عراق برود سپاس خداى را سزا است، و آنچه خداوند بخواهد انجام پذيرد، و نيرو و توانى جز به اراده خداوند نمى باشد، و درود خداوند بر پيامبرش باد، مرگ بر فرزند آدم اثر نهاده آن چنان كه گردنبند بر گردن دختر جوان اثر گذارده است، اشتياق من به گذشتگان خود بيشتر از اشتياق يعقوب به يوسف مى باشد، و براى من جايگاه شهادتى برگزيده شده كه آن را ديدار مى كنم.
گويا استخوانهايم را مى بينم كه گرگان بيابان بين نواويس و كربلا بر آن هجوم آورده اند، و شكمهاى خالى و گرسنه خود را از آن پر كنند، راه فرارى از آنچه به قلم تقدير رقم خورده نمى باشد.
خشنودى خداوند خشنودى ما خاندان مى باشد، بر بلاهاى أو صبر مى كنيم و او پاداش صابران را كامل بما مى دهد، قطعه بدن پيامبر از أو دور نخواهد ماند، و آنان در بهشت گرد هم مى باشند، كه چشمانش به آنان روشن شده، و وعده اش را نسبت به ايشان به تحقق مى رساند.
هر كس خون قلبش را در راه ما مى ريزد، و خود را براى لقاء الهى آماده ساخته، با ما كوچ نمايد، من فردا به خواست خداوند حركت مى كنم.
(10) خطبه آن حضرت در يكى از منازل بين راه بنام خداوند بخشنده مهربان، خبر دردناكى بما رسيده است، و آن خبر قتل مسلم بن عقيل وهانى بن عروة و عبد الله بن يقطر مى باشد، و شيعيانمان از يارى ما دست برداشته اند، و اينك هر يك از شما كه بخواهد مى تواند باز گردد، و از سوى ما حقى بر گردنش نيست.
(11) خطبه آن حضرت هنگاميكه با لشكر حر برخورد كرد، قبل از نماز ظهر آن حضرت بعد از حمد و ثناى الهى فرمود:
اى مردم! من بسوى شما نيامدم مگر بعد از آنكه نامه هاي شما آمد ، و فرستادگان شما به من رسيدند و چنين پيام آوردند كه ما امام و پيشوائى نداريم، بسوى ما بيا، شايد خدا به بركت تو ما را هدايت نمايد و از گمراهى
برهاند، اكنون من آمدم اگر بر آن عهد و پيمان هستيد مرا مطمئن سازيد، و اگر اين گونه نيستيد و آمدنم را ناخوش مى داريد، از نزد شما باز گشته و به جائى كه از آنجا آمده ام باز مى گردم.
(12) خطبه آن حضرت هنگاميكه با لشكر حر برخورد كرد، قبل از نماز عصر آن حضرت بعد از حمد و ثناى الهى فرمود:
اى مردم! اگر از خدا مى ترسيد و اهل حق را مىشناسيد خداوند از شما راضى خواهد بود، همانا ما هستيم اهل بيت محمد (صلى الله عليه وآله) و سزاوارتريم به امر ولايت و امامت بر شما مردم، از اين مردمى كه ادعاى بى جا مى كنند و حق و بهره اى در اين منصب ندارند و در ميان شما جور و ستم مى نمايند.
اكنون اگر آمدن مرا ناپسند مى داريد و حق ما را نشناخته ايد، و از ارسال كتب خود پشيمانيد و رأى خويش را در طلب كردن ما دگرگون كرده ايد، اكنون به محل خود باز مى گردم.
(13) خطبه آن حضرت در يكى از منازل بين راه اى مردم! پيامبر فرمود: هر مسلمانى با سلطان زورگوئى مواجه گردد كه حرام خدا را حلال نموده و پيمان الهى را درهم مىشكند و با سنت و قانون پيامبر از در مخالفت در آمده و در ميان بندگان خدا راه گناه و معصيت و عدوان و دشمنى در پيش مى گيرد، ولى أو در مقابل چنين سلطانى با عمل و يا با گفتار اظهار مخالفت ننمايد، بر خداوند است كه اين فرد را به محل همان طغيان گر در آتش جهنم داخل كند.
مردم! آگاه باشيد اينان اطاعت خدا را ترك و پيروى از شيطان را بر خود واجب نموده اند، فساد را ترويج و حدود الهى را تعطيل كرده، غنائم را به خود اختصاص داده اند، حلال و حرام و اوامر و نواهى خداوند را تغيير داده اند، و من به رهبرى جامعه مسلمانان از اين مفسدين كه دين جدم را تغيير داده اند شايسته ترم، گذشته از اين حقائق، مضمون دعوتنامه هائى كه از شما بدست من رسيده و پيكهائى كه از سوى شما به نزد من آمده اند، اين بود كه شما با من بيعت كرده و پيمان بسته ايد كه مرا در مقابل دشمن تنها نگذاريد، و دست از يارى من بر نداريد.
اينك اگر بر اين پيمان خود باقى و وفادار باشيد به سعادت و ارزش انسانى خود دست يافته ايد، زيرا من حسين فرزند دختر پيامبر و فرزند على هستم كه وجود من با شما مسلمانان درهم آميخته و فرزندان و خانواده شما به حكم فرزندان و خانواده خود من هستند، كه شما بايد از من پيروى كنيد و مرا الگوى خود قرار دهيد.
و اگر با من پيمان شكنى نموديد و بر بيعت خود باقى نمانديد، به خدا سوگند اين عمل شما نيز بى سابقه نبوده و تازگى ندارد كه با پدرم و برادرم و پسر عمويم مسلم نيز اين چنين رفتار نموديد، و با آنان از در غدر و پيمان شكنى در آمديد، پس كسى گول خورده است كه به حرف شما اعتماد كند و به پيمان شما مطمئن شود، شما مردمانى هستيد كه كه در بدست آوردن نصيب اسلامي خود راه خطا پيموده و سهم خود را به رايگان از دست داده ايد و هر كس پيمان شكنى كند به ضرر خودش تمام خواهد گرديد، و اميد است خداوند مرا از شما بى نياز سازد، و سلام و رحمت الهى بر شما باد.
(14) خطبه آن حضرت هنگاميكه وارد كربلا شد روايت شده: هنگامى كه نامه عبيدالله بن زياد، كه در آن عملكرد حر را در مورد امام حسين (عليه السلام) سرزنش نموده و دستور داده بود كه امام را تحت فشار قرار دهد، بدست حر رسيد، أو نامه را به امام نشان داد و ايشان را از رفتن به كوفه باز داشت، امام برخاست و پس از حمد و ثناى الهى اين خطبه را خواندند:
بدرستى كه رويدادهاى روزگار ما همينهاست كه مىنگريد، اوضاع روزگار دگرگونى منفى يافته، زشتيها و ضد ارزشها آشكار و ارزشهاى
انسانى و اخلاقى و فضيلتها از محيط زندگى جامعه رخت بربسته است، از فضيلتهاى انسانى جز اندكى بسان قطراتى كه ته مانده ظرف آب مى باشد، باقى نمانده، و جامعه در زندگى و شرائط ذلت بار و ننگينى بسر مى برد.
هان، آيا نمىنگريد كه به حق عمل نمى شود و از باطل و بيداد روى نمى گردانند، شايسته است كه در چنين محيط ننگ بار (انسان با ايمان و فضيلت خواه و حق پو به فداكارى و جانبازى در راه حق و عدالت و احياء ارزشهاى والاى انسانى به پا خيزد) و به ديدار پروردگارش شور و عشق نشان دهد، من در چنين شرائطى مرگ را جز نيك بختى و زندگى با خودكامگان را چيزى جز رنج و نكبت نمى دانم.
و در روايتى ديگر اين گونه آمده:
بدرستى كه روزگار ما دگرگونى منفى يافته و زشتيها و ضد ارزشها آشكار و ارزشهاى والاى انسانى از محيط جامعه رخت بر بسته، و تنها بسان قطرات مانده ته ظرف، باقى مانده است، و جامعه در زندگى و شرائط ذلت بار و ننگينى بسر مى برد.
هان، آيا نمىنگريد كه به حق عمل نشده و از باطل روى گردانده نمى شود، شايسته است در اين محيط انسان به ديدار پروردگارش شور و عشق نشان دهد، بدرستى كه من در چنين شرائطى مرگ را جز سعادت و زندگى با ستمكاران را جز رنج و نكبت نمى دانم.
بدرستى كه مردم بندگان دنيايند، و دين لقلقه زبانشان بيش نيست، تا آنجا مدافع دين خود هستند كه زندگى ماديشان تأمين شود، و هر گاه مورد امتحان قرار گيرند ديندار بسيار كم است.
(15) خطبه آن حضرت در شب عاشورا براى اصحابش خدا را به بهترين گونه ستايش كرده و در شدائد و آسايش و رنج و رفاه مقابل نعمتهايش سپاسگزارم، خدايا تو را مىستايم كه بر ما خاندان، با نبوت كرامت بخشيدى، و قرآن را به ما آموختى، و به دين و ائين ما را آشنا ساختى، و به ما گوش (حق شنو) و چشم (حق بين) و قلب عطا فرموده اى، و از گروه مشرك و خدا نشناس قرارمان ندادى.
اما بعد، من اصحاب و يارانى بهتر از ياران خود نديده ام، و اهل بيت و خاندانى باوفاتر و صديق تر از اهل بيت خود سراغ ندارم، خداوند به همه شما جزاى خير دهد.
جدم پيامبر به من خبر داده بود كه به عراق فرا خوانده مى شوم و در محلى بنام عمورا و كربلا فرود آمده، و در همانجا به شهادت مى رسم، و اينك وقت اين شهادت فرا رسيده است.
اعتقاد دارم همان فردا دشمن جنگ خود را با ما آغاز خواهد نمود، و حالا شما آزاد هستيد و من بيعت خود را از شما برداشتم و به همه شما اجازه مى دهم كه از اين سياهى شب استفاده كرده، و هر يك از شما دست
يكى از افراد خانواده مرا بگيرد و بسوى آبادى و شهر خويش حركت كند، و جان خود را از مرگ نجات بخشد.
زيرا اين مردم فقط در تعقيب من هستند، و اگر بر من دست بيابند با ديگران كارى نخواهند داشت، خداوند به همه شما جزاى خير دهد.
(16) خطبه آن حضرت در روز عاشورا براى اصحابش از امام سجاد (عليه السلام) روايت شده كه فرمود: در روز عاشورا چون جنگ شدت گرفت و كار بر حسين بن على (عليهما السلام) سخت شد، بعضى از ياران آن حضرت متوجه گرديدند كه تعدادى از اصحاب و ياران امام در اثر شدت جنگ و با مشاهده ابدان قطعه قطعه شده دوستانشان و رسيدن نوبت شهادت شان، رنگشان متغير و لرزه بر اندامشان مستولى گرديده است، ولى خود امام و تعدادى از خواص يارانش بر خلاف گروه اول، هر چه فشار بيشتر و فاصله آنان به شهادت نزديكتر مى شد، رنگ آن حضرت سرخ مى گرديد و از آرامش و سكون خاطر بيشترى برخوردار مى گردند.
يكى از اصحاب كه از اين منظره جالب و شهامت فوق العاده متعجب شده بود به ديگرى گفت: به أو بنگريد كه از مرگ هراسى ندارد، امام (عليه السلام) به آنان فرمود:
اى بزرگ زادگان صبر و شكيبائى به خرج دهيد، كه مرگ جز يك پل نيست كه شما را از سختى و رنج عبور داده به بهشت پهناور و نعمتهاى
هميشگى آن مى رساند، چه كسى است كه نخواهد از يك زندان به قصرى انتقال يابد و همين براى دشمنان شما مانند آن است كه از كأخي به زندان و شكنجه گاه منتقل گردد.
پدرم از پيامبر براى من نقل نمود كه مى فرمود: دنيا براى مؤمن همانند زندان و براى كافر همانند بهشت است، مرگ پلى است كه اين گروه مؤمن را به بهشتشان و آن گروه كافر را به جهنمشان مى رساند، نه دروغ شنيده ام و نه دروغ مى گويم.
(17) خطبه آن حضرت در صبح روز عاشورا روايت شده: هنگامى كه در صبح عاشورا لشكر دشمن در گرداگرد خيمه هاي امام مى گشتند، آن حضرت اسب خود را خواست و بر آن سوار شد، و با صداى بلند فرمود: اى اهل عراق - و بيشتر آنان مى شنيدند - آنگاه فرمود:
اى مردم! سخنم را بشنويد و شتاب مكنيد، تا شما را به آنچه شايسته است پند دهم، و تا اينكه عذر و بهانه اى نداشته باشيد، اگر به من انصاف داديد سعادتمند مى شويد، و اگر به من انصاف نداديد با يكديگر
مشورت كنيد تا اينكه زيان اين كار دامن گيرتان نشود، آنگاه در باره من حكم كنيد و به من مهلت ندهيد، سرپرست من خداست كه كتاب را نازل كرد و أو سرپرست صالحان است.
آنگاه حمد و سپاس الهى را گفته و آنچه شايسته بود در مورد خداوند بيان كرد، و بر پيامبر و فرشتگان و پيامبران الهى درود فرستاد، آنگونه كه از سخنگويى قبل و بعد از أو بليغ تر از آن شنيده نشده است، آنگاه فرمود:
مردم مى دانيد من كيستم، در نسب من بنگريد آنگاه به خود مراجعه كنيد و نفس خود را سرزنش نمائيد، بنگريد آيا كشتن من بر شما رواست، آيا رواست حرمت مرا درهم بشكنيد، مگر من پسر دختر پيامبر شما نيستم؟ مگر پدرم وصى پيامبر عموى أو و نخستين مسلمان به آنچه پيامبر آورد نمى باشد؟
مگر حمزه سيد الشهداء عموى من نيست؟ مگر جعفر كه در بهشت با دو بال پرواز مى كند عموى من نيست؟ آيا اين حديث را نشنيده ايد كه پيامبر درباره من و برادرم فرمود: اين دو فرزندم سيد جوانان اهل بهشتند؟
اگر گفتارم را تصديق مى كنيد، و سخن حقى است، و سوگند به خدا كه از آن زمان كه شنيدم خداوند دروغگويان را دوست ندارد هرگز دروغ نگفته ام، و اگر مرا تكذيب مى كنيد كسانى در بين شما هستند كه اگر از آنان سؤال كنيد به شما خير خواهند داد، از جابر بن عبد الله انصاري و ابا سعيد خدري وسهل بن سعد ساعدى و زيدبن ارقم وانس بن مالك بپرسيد، آنان به شما خواهند گفت كه اين حديث را از زبان پيامبر در حق من و برادرم شنيده اند، آيا اين سخن شما را از ريختن خون من باز نمى دارد؟
پس به چه مجوزى مى خواهيد خونم را بريزيد - تا آنجا كه فرمود -:
اگر در اين مورد شك و ترديد مى نمائيد، آيا در اين زمينه نيز شك داريد كه من پسر دختر پيامبرتان هستم، سوگند به خداوند كه در تمام جهان پسر دختر پيامبرى جز من در ميان شما و غير شما نمى باشد، واى بر شما، آيا مرا به جرم كشتن شخصى در ميانتان، يا مالى كه من از بين برده ام، يا به خاطر قصاص در مقابل كارى كه انجام داده ام، بقتل مى رسانيد؟
لشكر عمر بن سعد سكوت كردند، آنگاه فرمود:
اى شبث بن ربعى، اى حجار بن ابجر، اى قيس بن اشعث، اى يزيد بن حارث، آيا به من ننوشتيد كه ميوه ها رسيده و برگها سبز شده، و بسوى
لشكرى آماده نبرد مى آيى - تا آنجا كه فرمود -:
نه، سوگند به خدا كه دستم را همانند افراد ذليل به شما نخواهم داد، و همانند بندگان زير پرچم شما نخواهم آمد.
آنگاه فرمود:
اى بندگان خدا من به پروردگار خود وشما پناه مى برم كه مرا به قتل رسانيد، و به پروردگار خود وشما از هر متكبرى كه به روز قيامت ايمان ندارد پناه مى برم.
(18) خطبه آن حضرت هنگامى كه از هر جهت ايشان را محاصره كردند روايت شده: آنگاه كه عمر بن سعد لشكرش را براى جنگ با آن حضرت آماده ساخت و از هر جهت ايشان را محاصره كردند، و همانند حلقه اى ايشان را در بر گرفتند، آن حضرت خارج شد و كنار مردم آمد و از آنان خواست سكوت كنند، ولى از اين كار امتناع ورزيدند، تا اينكه فرمود:
واى بر شما، شما را چه شده است كه سكوت نمى كنيد تا گفتارم را بشنويد، در حالى كه من شما را به راه هدايت مى خواهم، هر كه از من اطاعت كند از راه يافتگان بوده، و هر كه با من به دشمنى ورزد هلاك مى گردد، و تمامى شما با دستورم نافرمانى كرديد و گفتارم را نمىشنويد، چرا كه شكمهايتان از حرام پر شده و مهر ضلالت بر قلبهايتان خورده است، واى بر شما چرا سكوت نمى كنيد، چرا توجه نمى نمائيد.
در اينجا اصحاب عمر بن سعد خود را سرزنش كردند و گفتند: به گفتارش گوش فرا دهيد، امام برخاست و فرمود:
بريده و كوتاه باد دستهاى شما مردم، و تمامى غمهاى عالم نثارتان، آيا آنگاه كه سراسيمه و حيران از ما يارى خواستيد، شتابان به دادخواهى تان آمدم، شمشيرها به رويمان كشيده و بر ما آتش بر افروختيد، آتشى كه ما در شما شعله ور ساختيم، تا دشمن خود وشما را بدان بسوزانيم، پس دست به دست دشمنان بسوى دوستانتان يورش آورديد، و اين يك رنگى با دشمنان و هميارى آنان نه از آن رو بوده كه ايشان عدالتى در بين شما گسترند و نه آنكه چشم اميدى به دادگريشان داشتيد، جز آنكه شما را از غذاى حرام بهره دهند، و زندگى پستى كه طمع در آن داريد را بهره مند شويد، بدون آنكه از طرف ما كارى انجام گرفته باشد، يا عقيده اى كه موجب اين امور گردد.
آيا نبايد از اين پس سيه روز و بىچاره گرديد، آيا با رها ساختن و ناخوش داشتن ما، هنوز هم ديده به نيكبختى دوخته، اميد بهره روزى داريد، دشمنان را مجهز كرديد، در حالى كه تيغى از نيام كشيده نشده بود و جانها آرام و خاطرها آسوده و قدرت انديشيدن وجود داشت، و لكن بسان ملخها بر عليه ما بسيج گشتيد و چون پروانگان به گرد ما گرديدند، پس چهره هاتان زشت باد.
شما از تجاوزگران اين امت و گروههاى آشفته و درهم و بر پشت افكنان كتاب، وسوسه هاي شيطان، و پيمان بستگان بر گناه، و تحريف كنندگان كتاب، ونابودكنندگان سنت پيامبر، و قاتلان فرزندان پيامبران، و كشندگان خاندان اوصياء، و آنان كه زنازادگى را به نسب ملحق مى كنند، و آزار دهندگان مؤمنان، و فريادرسانان پيشوايانى كه دين را مسخره مى كردند و قرآن را به تمسخر مى گرفتند.
وشما فرزند جنگيد و به پيروان آن تكيه كرده و ما را خوار مى گردانيد، آرى سوگند به خدا كه پيمان شكنى و خيانت از شما شناخته شده و ريشه اى ديرينه دارد، نهاد شما بر آن استوار گشته و شاخه ها بر آن
بر آمده است، و قلبهايتان بر آن تثبيت شده و سينه هاتان را فرا گرفته است، وشما پليدترين چيز ها هستيد از جهت مشابهت با دشمنانمان و لقمه چربى براى به يغمابرندگان، آگاه باشيد كه لعنت الهى بر پيمان شكنان است، آنان كه سوگندهايشان را بعد از تأكيد نمودن مىشكنند، در حالى كه خداوند را وكيل خود قرار داده بوديد، آرى به خدا سوگند شما همان گروهها هستيد.
بدانيد اين زنازاده پسر زنازاده ما را در برابر دو امر قرار داده، جنگيدن با افراد اندك و ذلت، و هرگز پستى را نخواهم پذيرفت، خداى بزرگ اين زبونى و پستى را بر ما نمىپسندد و نيز پيامبرش واصلاب پاك و دامنهاى پاكيزه و غيرتمندان و آنان كه از ذلت گريزانند، فرمانبردارى فرومايگان را بر مرگ شرافتمندان برگزيده نمى شود.
آگاه باشيد كه من براى شما عذر و بهانه اى بجاى نگذاردم و پند و اندرزتان دادم، آگاه باشند كه با اين گروه، با آنكه ياران و اصحاب اندك و قليلي دارم با شما كارزار مى كنم.
سپس اين اشعار را قرائت فرمود:
اگر پيروز شويم از دير باز چيرگان صحنه پيكار بوده ايم، و اگر بر ما تسلط يابند شكست خورده نخواهيم بود.
(هراسى از كسى نداريم) بيم و ترس را در ما راهى نيست، بلكه چنان است كه بايد برويم تا دولت دگران بر جاى ماند.
آگاه باشيد كه ديرى نپايد كه گردش آسياب روزگار به شتاب آذرخش بر عليه شما بگردد، وشما را بسان محورش در اضطراب و ورطه افكند، اين پيمانى است كه پدرم از جدم پيامبر به من رسانده است.
پس دست بدست هم داده و همه توانتان را به كار گيريد و سرانجام كار خود را از ديده دور مداريد، آنگاه هر آنچه خواهيد بما روا داريد و درنگ ننمائيد، كه من بر خدا، پروردگار خود وشما تكيه دارم، و هيچ جنبنده اى نيست مگر آنكه زمام اختيارش بدست اوست، بدرستى كه پروردگارم بر راه مستقيم قرار دارد.
آنگاه دست خود را بسوى آسمان بلند كرد و فرمود:
خداوندا! باران رحمتت را از ايشان بازگير و سالهاى خشك چون روزگاران قحطى يوسف را برايشان برانگيز و بر آنان جوانى از ثقيف را چيره نما تا تلخ ترين جامها را بدانها بچشاند، و فردى از آنان را رها نكند مگر كشته اى را در مقابل كشته اى و ضربتى را در برابر ضربتى انجام دهد، تا براى من و دوستان و خاندان و پيروانم از آنان انتقام گيرد، چرا كه اينان بما
دروغ گفته و از ما بريدند و ما را خوار نمودند، و تو پروردگار ما هستى بر تو توكل كرده و بسوى تو روى آورده و بازگشت بسوى توست.
آنگاه فرمود: عمربن سعد كجاست، أو را خواندند، و دوست نداشت كه نزد ايشان رود، امام فرمود:
اى عمر تو مرا مى كشى، در حالى كه گمان مى كنى كه زنازاده پسر زنازاده تو را فرماندار شهر رى و گرگان مى كند، سوگند به خدا هرگز بدان مسرور نمى گردى، اين پيمانى است كه بسته شده است، آنچه مى خواهى انجام ده، بدرستى كه تو بعد از من در دنيا و آخرت هرگز شادمان نخواهى بود، و گويا مى بينم سر تو بر بالاى نيزه اى در شهر كوفه قرار دارد، كه كودكان بسويش سنگ پرتاب مى كنند و آنها را بين خود هدف سنگ اندازى قرار داده اند.
(19) خطبه آن حضرت در روز عاشورا روايت شده: آن حضرت به پا ايستاد و به شمشيرش تكيه داد و به صداى بلند فرمود:
شما را به خدا قسم مى دهم، آيا مى دانيد جد من پيامبر خداست ؟ گفتند: آرى، فرمود: شما را به خدا قسم مى دهم، آيا مى دانيد مادر من
فاطمه دختر پيامبر خداست؟ گفتند: آرى، فرمود: شما را به خدا قسم مى دهم، آيا مى دانيد پدر من على بن ابى طالب است؟ گفتند: آرى.
فرمود: شما را به خدا قسم مى دهم، آيا مى دانيد جده من خديجه دختر خويلد است، كه اولين زنى است كه در اين امت اسلام آورده است ؟ گفتند: آرى، فرمود: شما را به خدا قسم مى دهم، آيا مى دانيد حمزه كه سيد الشهداء است عموى پدر من است؟ گفتند: آرى، فرمود: شما را به خدا قسم مى دهم، آيا مى دانيد جعفر طيار در بهشت عموى من است ؟ گفتند: آرى.
فرمود: شما را به خدا قسم مى دهم، آيا مى دانيد اين شمشير رسول خداست كه من به كمر بسته ام؟ گفتند: آرى، فرمود: شما را به خدا قسم مى دهم، آيا مى دانيد كه اين عمامه پيامبر است كه بر سر نهاده ام؟ گفتند:
آرى، فرمود: شما را به خدا قسم مى دهم، آيا مى دانيد على اولين كسى است از اين امت كه اسلام آورده، و از همه مردم داناتر و بردبارتر است، و اوست ولى هر مرد و زن مؤمن؟ گفتند: آرى، فرمود:
پس چرا ريختن خون مرا بر خود حلال شمرده ايد، در صورتى كه پدرم در فرداى قيامت اختيار حوض كوثر با اوست، و كسانى را از كنار كوثر مى راند، چنان كه شتر بيگانه را از كنار آب مىرانند، و در روز قيامت پرچم حمد بدست پدر من است؟
گفتند: همه اينها كه گفتى را مى دانيم، اما دست از تو برنداريم تا
مرگ را با لب تشنه بچشى، امام محاسن مباركش را بدست گرفت، و در آن هنگام سن مباركش پنجاه و هفت سال بود، فرمود:
غضب الهى آن هنگام بر يهود شدت گرفت كه آنان گفتند: عزير پسر خداست، غضب الهى آن هنگام بر مسيحيان شدت گرفت كه آنان گفتند:
مسيح پسر خداست، و غضب الهى آن هنگام بر مجوس شدت گرفت كه ايشان آتش پرست شدند، غضب الهى شدت گرفت بر مردمى كه پيامبر خود را كشتند، غضب الهى شدت گرفت بر اين مردمى كه مى خواهند پسر پيامبر خود را بكشند.
(20) خطبه آن حضرت در صبح روز عاشورا سپاس خدائى را سزا است كه دنيا را آفريد و آن را خانه نابودى و زوال قرار داد، خانه اى كه اهل آن همواره در حال تغيير و دگرگونى هستند، مغرور آنست كه دنيا أو را بفريبد، و شقى كسى است كه أو را مفتون و شيفته خود سازد، پس اين دنيا شما را مغرور نسازد، چرا كه آن اميد هر كه بدان اميدوار است را قطع كرده و طمع هر طماعى را از بين مى برد.
و مى بينم بر امرى اجتماع كرده ايد كه خداوند را خشمگين ساخته، و چهره أو را از خود گردانده ايد، كه نقمتش را بر شما واقع و از رحمتش دور ساخته، پس پروردگارمان خداوند خوبى بوده وشما بندگان بدى مى باشيد.
به طاعت و فرمانبرى اقرار كرده و به رسالت پيامبر ايمان آورديد، آنگاه بسوى فرزندان و خاندان او هجوم نموديد، و قصد كشتن آنها را داريد، ما از خداوند بوده و بسوى او باز مى گرديم، اينان گروهى هستند كه بعد از ايمان آوردن كافر شدند، پس گروه ستمكار از هدايت بدورند.
عمر سعد گفت: واى بر شما نگذاريد بيش از اين سخن گويد، أو پسر همان پدر است، به خدا قسم اگر تا فردا در ميان شما بايستد سخنش قطع نشده و از كلامش باز نايستد، پس شمر - كه لعنت الهى بر أو باد - پيش آمد و گفت: اى حسين چه مى گويى مقصد خود را به ما بفهمان، امام فرمود: مى گويم:
از خدا بترسيد و به كشتن من اقدام نكنيد، زيرا كشتن من بر شما حلال نبوده و بى احترامى به مقام من جائز نيست، من پسر پيامبر شما
هستم، وجده من خديجه همسر پيامبر شماست، و شايد گفتار پيامبرتان را شنيده باشيد كه فرمود: حسن و حسين دو آقاى جوانان بهشتند.
(21) خطبه آن حضرت در روز عاشورا براى اصحابش روايت شده: عمر سعد بسوى امام تيرى پرتاب كرد و گفت: مردم نزد امير شهادت بدهيد كه اولين فردى كه تير پرتاب كرد من بودم، پس از باران تير بسوى ياران امام باريدن گرفت، امام (عليه السلام) رو به اصحابش كرد و فرمود:
اى بزرگ زادگان برخيزيد بسوى مرگ كه چاره اى از آن نيست، كه اين تيرها پيكهاى مرگ است از طرف اين مردم بسوى شما، به خدا سوگند در ميان اين مردم به بهشت و دوزخ فاصله اى نيست، مگر همين مرگ كه پل ارتباطى است، شما را به بهشت مى رساند و دشمنانتان را به دوزخ.
(22) خطبه آن حضرت بعد از نماز ظهر در روز عاشورا براى اصحابش اى بزرگ زادگان! اينك درهاى بهشت به روى شما باز شده كه
نهرهايش جارى و درختانش سبز و خرم است، و اينك رسول خدا و شهيدان راه الهى منتظر ورود شما بوده و قدوم شما را به همديگر مژده مى دهند، پس بر شماست كه از دين خدا و رسولش حمايت و از حرم پيامبر دفاع كنيد.
فصل سوم (1) گزيده اى از گفتار آن حضرت - در فضيلت تقوى - در گروههاى مختلف مردم در عبادت - در شناخت ائمه (عليهم السلام) - در شناخت امام (عليه السلام) - در شناخت امام (عليه السلام) - در ترغيب به همنشينى با آنان - در آموزش - در اقسام جهاد - در بزرگوارى - در بخشش - در سلام گفتن - در سلام گفتن - در عفو - در شمول كار خير به انسان بد و خوب - در ترغيب به عمل خير - در اينكه اطاعت به اندازه قدرت است - در نشانه هاي قبول - در صبر - در مورد كسى كه عقلش كامل است - در انواع برادرى
(1) سخن آن حضرت در فضيلت تقوى خداوند براى كسى كه تقوا را پيشه خود سازد ضامن گرديده كه أو را از آنچه دوست ندارد به آنچه محبوب اوست انتقال دهد، و از جائى كه به فكر أو نمى رسد أو را روزى دهد.
(2) سخن آن حضرت در گروههاى مختلف مردم در عبادت گروهى از مردم خداوند را با رغبت عبادت مى كنند، و اين عبادت تاجران است، و گروهى خداوند را از روى ترس عبادت مى كنند، و اين عبادت بندگان است، و گروهى خداوند را به خاطر شكر و سپاس گزارى عبادت مى كنند، و اين عبادت آزادگان است، و اين برترين بندگى است.
(3) سخن آن حضرت در شناخت ائمه (عليهم السلام) ما، خاندان نبوت و معدن رسالت مى باشيم، خاندان ماست كه محل رفت و آمد فرشتگان و محل نزول رحمت الهى است، خداوند با ما آغاز كرده و با ما پايان مى پذيرد.
(4) سخن آن حضرت در شناخت امام (عليه السلام) از امام صادق (عليه السلام) روايت شده كه فرمود: امام حسين (عليه السلام) روزى نزد اصحاب خود رفته و فرمود:
اى مردم خداوند بزرگ بندگان را خلق نفرمود مگر براى اينكه أو را بشناسند، و هر گاه أو را شناختند عبادتش را بنمايند و با بندگى أو از بندگى غير أو بى نياز گردند.
مردى پرسيد: اى پسر رسول خدا شناخت خدا به چيست؟ فرمود:
شناخت هر كس در هر زمان، امام زمانى را كه اطاعتش بر أو واجب است.
(5) سخن آن حضرت در شناخت امام (عليه السلام) امام بر حق كسى است كه به كتاب خدا عمل نموده، و راه قسط و عدل را پيشه خود سازد، و از حق پيروى كرده، ووجود خويش را وقف فرامين الهى كند.
(6) سخن حضرت در ترغيب به همنشينى با آنان هر كه نزد ما آيد از يكى از چهار خصلت بى بهره نمى ماند: آيه اى محكم، و حكمى عادلانه، و برادرى كه از أو استفاده كند، و همنشينى با علماء.
(7) سخن آن حضرت در آموزش تدريس علم زمينه شناخت و معرفت است، و تجربه بسيار بر عقل مى افزايد، و شرافت در گرو تقوى است، و قناعت راحتى بدنها را بدنبال دارد.
(8) سخن آن حضرت در اقسام جهاد جهاد بر چهار گونه است: دو جهاد واجب است، و جهادى مستحب است و با وجوب آن تحقق مى يابد، و جهادى مستحب مى باشد.
يكى از دو جهاد واجب جهاد و نبرد انسان با خود در برابر گناهان
مى باشد، كه از بزرگترين جهادها شمرده مى شود، و نيز نبرد با كفارى كه در كنار شما هستند.
اما جهادى كه سنت بوده و جز با وجوب برپا نمى گردد، جهاد با دشمن است، كه بر تمامى امت اسلامي واجب است، و اگر آن را ترك كنند عذاب دامن گيرشان مى گردد، و اين از عذابهايى است كه امت اسلامي را در بر مى گيرد، و اين جهاد تنها بر امام جعل شده كه فرمان آن را بدهد و همراه امت با دشمنان اسلام بجنگد.
و اما جهادى كه سنت است، پس هر سنت و روشى است كه انسان برپا دارد و در برپائى و به مقصد رساندن و زنده كردنش تلاش نمايد، كار و تلاش در جهت آن از برترين كارهاست، چرا كه احياگر سنت پيامبر است، و پيامبر فرموده اند: هر كه سنت و روش نيكوئى را بنيان نهد، پاداش آن و پاداش هر كه تا روز قيامت به آن عمل نمايد براى أو ثبت مى گردد، بدون آنكه از اجرهاى مردم كاسته شود.
(9) سخن آن حضرت در بزرگوارى و بى نيازى (بزرگوارى) احسان به خويشاوندان و چشم پوشى از خطاهاست،
(بى نيازى) داشتن آرزوهاى كم، و خشنودى به آنچه براى أو كافى است.
(10) سخن آن حضرت در بخشش هر كه عطا و بخشش تو را پذيرفت، تو را بر كرم و بخششت يارى كرده است.
(11) سخن آن حضرت در سلام گفتن به كسى اجازه سخن ندهيد، تا اينكه سلام گويد.
(12) سخن آن حضرت در سلام گفتن براى سلام هفتاد نيكى است، شصت و نه تاى آن براى آغازگر سلام و يكى براى پاسخ دهنده آنست.
(13) سخن آن حضرت در عفو بخشاينده ترين مردم كسى است كه با داشتن قدرت ببخشايد.
(14) سخن آن حضرت در شمول كار خير به انسان بد و خوب شخصى نزد آن حضرت حضور داشت و گفت: كار نيك آنگاه كه نسبت به كسى كه شايستگى آن را ندارد انجام شود از بين مى رود، امام فرمود:
اين گونه نيست، و كار نيك مانند باران سيل آساست، كه شامل انسانهاى نيكوكار و بدكار مى گردد.
(15) سخن آن حضرت در ترغيب به عمل خير همانند كسى كار كن كه مى داند در مقابل گناهان مؤاخذه شده، و در برابر كار نيك پاداش مى گيرد.
(16) سخن آن حضرت در اينكه اطاعت به اندازه قدرت است خداوند توانائى فردى را سلب نكرد جز آنكه طاعت و فرمانبرى خود را از أو مرتفع ساخت، و قدرت أو را سلب نكرد جز آنكه آن را از أو مرتفع نمود.
(17) سخن آن حضرت در نشانه هاي قبول از دلائل قبول همنشينى با عاقلان است، و از نشانه هاي جهل و نادانى جدل و مناظره با غير كافران مى باشد، و از علائم انسان دانا بررسى گفتار خود، و علم أو به راههاى واقعى فكر و انديشه است.
(18) سخن آن حضرت در صبر صبر كن در آنچه ناپسند مى شمارى، در مواردى كه حق تو را بر آنها قرار مى دهد، و صبر كن از آنچه دوست مى دارى، در مواردى كه هوى و هوس تو را بسوى آنها مى كشاند.
(19) سخن آن حضرت در مورد كسى كه عقلش كامل است عقل كامل نمى گردد جز با پيروى و تبعيت از حق.
(20) سخن آن حضرت در انواع برادرى برادران بر چهار دسته اند: برادرى براى تو و تو براى أو هستى، و برادرى بر عليه توست، و برادرى نه براى توست و نه تو براى أو هستى.
برادرى كه براى تو بوده و تو براى أو هستى، برادرى است كه به برادريش جاودانگى برادرى را و نه نابودى آن را خواهان است، اين گونه برادرى براى توست و تو براى أو هستى، چرا كه هر گاه اين برادرى تحقق پذيرد زندگى هر دو نيكو گشته و آنگاه كه به مشكلى بر خورد نمايد برادرى منفسخ مى شود.
و برادرى كه از آن توست، أو كسى است كه از طمع به تو خارج شده و نسبت به تو تمايل و رغبت پيدا كرده است، و هر گاه در برادرى تمايل يابد در دنيا طمع نمى كند، اين شخص با تمام وجود در اختيار توست.
و برادرى كه بر عليه توست، كسى است كه در انتظار آنست كه نارا حتى ها دامنگير تو گردد و بلاها بر تو وارد شود، و بين دوستان بر تو دروغ بسته و همچون شخص حسود بر تو نظر مى افكند، پس أو از رحمت الهى دور باد.
و برادرى كه نه براى توست و تو از آن أو هستى، أو كسى است كه بهره اى از عقل ندارد و نادان است، پس أو را خداوند از رحمتش دور دارد، پس مى بينى كه خود را بر تو مقدم مى دارد و حريصانه آنچه دارى را طالب است.
فصل سوم (2) گزيده اى از گفتار آن حضرت در مورد كسى كه از او حاجت خواسته شده است در رد نكردن نيازمند در ترك خواهش كردن در معذرت خواهى نيكو نمودن در توصيف هر كه طالب رضاى الهى باشد در نيك سخن گفتن در مورد ديگران در ترك نافرمانى خداوند در بر حذر نمودن از گناهان در بر حذر نمودن از ظلم در مورد صفت دوستان و دشمنان براى كسى كه بايد مدارا نمايد در همنشينى با بعضى از گروهها در شكر گذارى در اينكه مردم بنده دنيا هستند در مذمت جمع آورى مال در مذمت سخن گفتن در امور نا مربوط در مذمت جدل در استدراج در كيفيت تقسيم روزى ها در غيبت
(21) سخن آن حضرت در مورد كسى كه از او حاجت خواسته شده است حاجتت را تنها نزد سه نفر مطرح كن: انسان ديندار، جوان مرد، شريف، انسان ديندار دينش أو را حفظ مى كند، و انسان جوان مرد به خاطر جوانمرديش حيا مى كند، و انسانى كه شريف است مى داند كه تو ناپسند نمىشمردى كه براى خواستن حاجت از أو آبرويت را در مقابلش بريزى، پس آبرويت را حفظ مى كند، و بدون قضاء حاجت تو را بر نمى گرداند.
(22) سخن آن حضرت در رد نكردن نيازمند نيازمند آبرويش را براى در خواست از تو گرامى نداشته و ريخته است، پس تو آبرويش را با عدم رد كردن أو گرامى دارد.
(23) سخن آن حضرت در ترك خواهش كردن آبرويت را از ريختن به خاطر در خواست و خواهش باز دار.
(24) سخن آن حضرت در معذرت خواهى نيكو نمودن چه بسيار گناهانى كه ارتكاب آنها از پوزش طلبى به خاطر آنها بهتر است.
(27) سخن آن حضرت در توصيف هر كه طالب رضاى الهى باشد هر كه رضايت الهى را در مقابل خشم مردم جويا باشد، خداوند امور مردم را از أو كفايت مى كند، و هر كه طالب رضاى مردم با خشم خداوند باشد، خداوند أو را به مردم وا مى گذارد.
(25) سخن آن حضرت در نيك سخن گفتن در مورد ديگران هر گاه برادر مؤمنت غائب است تنها سخنانى را در مورد أو بگو كه دوست دارى أو در مورد تو هر گاه غائب باشى اين گونه سخن گويد.
(27) سخن آن حضرت در ترك نافرمانى خداوند هر كه خواهان امرى از طريق عصيان خداوند باشد، از آنچه اميد
دارد سريع تر نابود شده، و از آن مقدار كه مىترسد زودتر به نابودى مى گرايد.
(28) سخن آن حضرت در بر حذر نمودن از گناهان بر حذر باش از اينكه از افرادى باشى كه مردم را از گناهانشان مى ترساند و خود از عقوبت گناهش در آسايش است، خداوند بزرگ در مورد بهشتش فريب نمى خورد، و تنها به طاعت و فرمانبرى از أو مى توان به آنچه نزد خداست رسيد.
(29) سخن آن حضرت در بر حذر نمودن از ظلم بر حذر باش از ستم بر كسى كه جز خداوند بزرگ ياورى ندارد.
(30) سخن آن حضرت در مورد صفت دوستان و دشمنان هر كه تو را دوست دارد از امور زشت تو را نهى مى كند، و هر كه تو را دشمن دارد تو را تحريض بدان عمل مى نمايد.
(31) سخن آن حضرت براى كسى كه بايد مدارا نمايد هر كه فكر و انديشه اش راه به جائى نبرد، و چاره جوئى اش به ثمر نرسد، مدارا كردن كليد كارش مى باشد.
(32) سخن آن حضرت در همنشينى با بعضى از گروهها همنشينى با انسانهاى پست شر آفرين، و همنشينى با فاسقان خطر آفرين است.
(33) سخن آن حضرت در شكر گذارى شكر گذارى تو براى نعمت گذشته، نعمت جديدى را براى تو به همراه دارد.
(34) سخن آن حضرت در اينكه مردم بنده دنيا هستند مردم بنده دنيا هستند، و دين لقلقه زبانشان مى باشد، هر جا كه زندگيشان آسوده باشد در گرداگرد آن در حركتند، و هر گاه به آزمايش گرفته شوند دينداران بسيار اندكند.
(35) سخن آن حضرت در مذمت جمع آورى مال اموالت اگر براى تو نباشد تو براى أو هستى، پس براى آن باقى نمان، چرا كه آن براى تو باقى نمى ماند، و آن را مصرف كن قبل از آنكه تو را نابود سازد.
(36) سخن آن حضرت در مذمت سخن گفتن در امور نامربوط در آنچه به تو ارتباط ندارد سخن نگو، چرا كه مى ترسم به سبب آن عقاب شوى، و در آنچه به تو ارتباط دارد نيز سخن نگو مگر اينكه جايگاه
مناسبى را بيابى، چه بسيار سخنگويى كه به حق سخن گفته است اما مورد تمسخر قرار گرفت.
(37) سخن آن حضرت در مذمت جدل با بردبار و بىخرد جدل نكن، بردبار تو را بخشيده و بىخرد تو را آزار مى رساند.
(38) سخن آن حضرت در استدراج استدراج از خداوند براى بنده اش آنست كه نعمتش را بر أو گسترده سازد و شكر را از أو سلب كند.
(39) سخن آن حضرت در كيفيت تقسيم روزى ها روزيهاى مردم در آسمان چهارم است، كه خداوند آن را به اندازه فرود آورده و به اندازه مى گستراند.
(40) سخن آن حضرت در غيبت غيبت نكن، كه آن خورشت سگان جهنم است.
فصل چهارم اشعارى در مدح آن حضرت عيد ميلاد همايون حسين بن على (عليه السلام) است اين لؤلؤ تر و در گلگون حسين تست بر گرد حريم تو دست طلب ماست زمين كعبه همچون كربلا نيست
عيد ميلاد همايون حسين بن على است آمد آن عيد همايون فر فرخ دستور * كه زمين غرق نشاط است و زمان غرق سرور همه ذرات جهان رقص كنان چرخ زنان * همه آفاق پر از ولو له و شور نشور كف زنان پرده نشينان حريم ملكوت * دف زنان حور و چراغان همه جنات و قصور وا كند باد صبا زلف عروسان چمن * چين به چين، جاى به جا، موى به مو، جور به جور عيد ميلاد همايون حسين بن على است * فاطمه شاد، وعلى شاد، و محمد مسرور همه خورشيد فلك مجمره مى گرداند * پيش رويش كه شها چشم بد از روى تو دور آمد آن شاه فلك جاه سليمان درگاه * كه بود خادم أو ماه و فلك، ماهى و هور آن كه بر سينه و بر دوش نبى جايش بود * سينه اى روشن از أو سينه سينا در طور آن كه موسى به طواف حرم حرمت أو * خلع نعلين كند تا ببرندش به حضور به نگهبانى گهواره أو روح امين * ز آسمان آيد و لالائى أو سوره نور
از سر آغاز ازل تا به سرانجام ابد * هست جانبازى سالار شهيدان مشهور با فداكارى شاه شهدا پيش ملك * بشريت شده لبريز مباهات و غرور تا شفق سرخ بود چهره خونين حسين * متجلى است در آئينه اعصار و قرون آن كه خواند سر او بر سر نى سوره كهف * خوش تر از نغمه داوودى و آيات زبور آفتابى كه بر آيد ز دو مشرق شب و روز * روز از اوج سنان، نيم شب از شرق تنور سر تسليم نهد پيش خداوند به خاك * آن سرى كه گذارند به پاى زر و زور تربتش سرمه چشمان خدا بين ملك * فرش زوار درش بال ملك، گيسوى حور اشك چشمى كه فشانند به يادش، به بهشت * زيور تارك حورست، چو تاجي ز بلور دشمنش كشت و ندانست كه با كشتن أو * خويش را مى كند آن خاك به سر زنده به گور پيش شاه شهدا شعر " رياضي " بردن * چيست؟ ران ملخى، هديه ناقابل مور " رياضي يزدى "
اين لؤلؤ تر و در گلگون حسين تست ترسم كه بر صحيفه امكان قلم زنند * گر ماجراى كرب وبلا را رقم زنند گوش فلك شود كر و هوش ملك ز سر * گر نغمه اى ز حال امام امم زنند زان نقطه وجود حديثى اگر كنند * خط عدم بر بط حدوث و قدم زنند آن رهبر عقول كه صد همچو عقل پير * در وادى غمش نتوان يك قدم زنند ماء معين چو زهر شود در مذاق دهر * گر از لبان تشنه او لب بهم زنند وز شعله سرادق گردون قباب او * بر قبه سرادق گردون علم زنند سيل سرشك و اشك، دمادم روان كنند * گر ز اشك چشم سيد سجاد دم زنند تا حشر، دل شود به كمند غمش اسير * گر ز اهل بيت أو سخن از بيش و كم زنند كلك قضا است از رقم اين عزا كليل * لوح قدر فرو زده رخساره را به نيل × × ×
كاش آن زمان سراى طبيعت نگون شدى * وز هم گسسته رابطه كاف و نون شدى كاش آن زمان كه كشتى ايمان به خون نشست * فلك فلك ز موج غمش غرقه خون شدى كاش آن زمان كه رايت دين بر زمين فتاد * زرين لواى چرخ برين واژگون شدى كاش آن زمان كه عين عيان شد به خون تپان * سيلاب خون روان ز عيون عيون شدى كاش آن زمان كه گشت روان كاروان غم * ملك وجود را به عدم رهنمون شدى كاش آن زمان ز سلسله خيل بيكسان * يك حلقه بند گردن گردون دون شدى كاش آن زمان كه زد مه يثرب به شام سر * چون شام صبح روى جهان تيره گون شدى كاش از حديث بزم يزيد و شه شهيد * دل خون شدى ز ديده حسرت برون شدى گر شور شام را به حكايت در آورند * آشوب بامداد قيامت در آورند × × ×
اين لؤلؤ تر و در گلگون حسين تست * وين خشك لعل غرقه در خون حسين تست اين مركز محيط شهادت كه موج خون * افشاند تا به دامن گردون حسين تست اين نيري كه كرده به درياى خون غروب * وز شرق نيزه سر زده بيرون حسين تست اين مصحف حروف مقطع كه ريخته * اجزاى أو به صفحه هامون حسين تست اين مظهر تجلى بپيچند و چون كه هست * از چند و چون، جراحتش افزون حسين تست اين گوهر ثمين كه به خاكست و خون دفين * مانند اسم اعظم مخزون حسين تست اين هادى عقول كه در وادى غمش * عقل جهانيان شده مجنون حسين تست اين كشتى نجات كه طوفان ما تمش * اوضاع دهر كرده دگرگون حسين تست آنگاه رو به خلوت ام المصاب كرد * وز سوز دل به مادر دل خون خطاب كرد " كمپانى " *
بر گرد حريم تو دست طلب ماست گر عشق تو در فلب بشر خانه بگيرد * گنجى است، كه جا در دل ويرانه بگيرد در منزل اجلال تو، در حال خبردار * جبريل امين، پرده آن خانه بگيرد بر گرد حريم تو، كه دست طلب ماست * چون دامن شمعى است، كه پروانه بگيرد از لشكر شيطان، دگر اين دل نهراسد * گر قلب مرا عشق تو جانانه بگيرد مستانه بكوبد به سر هر دو جهان پاى * از دست تو هر شخص كه پيمانه بگيرد جز رشته انس تو دگر سلسله اى نيست * تا اينكه قرار اين دل ديوانه بگيرد عشق تو ز هر كس كه خريدار غم توست * اول، دل أو بابت بيعانه بگيرد ديگر به عطاى دگران نيست نيازش * هر كس كه ز تو مزد كريمانه بگيرد نگذاشت فداكارى تو سنگر دين را * با زور و ستم زاده مرجانه بگيرد
از غيرت تو همه خيمه گهت سوخت * مى خواست حريم تو چو بيگانه بگيرد پاس ادب توست كه عباس نگهداشت * تا دور تر از قبر تو كاشانه بگيرد چون زينب تو كيست كه در قيد اسارت * دست همه اطفال تو مردانه بگيرد حيف است كه اى زينت دامان پيمبر * بر نيزه، سرت، گرد غريبانه بگيرد حيف است از آن زلف كه زهرا زده شانه * سر پنجه دشمن عوض شانه بگيرد حيف است كه بر بوسه گه جد تو احمد * خاكستر و خون، روى تو ريحانه بگيرد ويرانه بهانه است كه مى خواست رقيه * از چهره تو، بوسه يتيمانه بگيرد رخصت بده اين مرغ دل زار " حسان " را * تا در حرم محترمت لانه بگيرد " حسان "
زمين كعبه همچون كربلا نيست نبى ما محمد گاه گاهى * به اقليم يمن بودش نگاهى ندانم اندر آن صحرا چه ديدى * كزو بوى خدا را مى شنيدى به هر گلشن گلى رويد خدائى * در آن گل هست بوى آشنائى به هر رنگى گل توحيد رويد * دهد بوى خدائى تا كه بويد اگر امروز آن بو در يمن نيست * ور آن چوپان عارف در قرن نيست برو بو كن زمين كربلا را * كز آنجا بشنوى بوى خدا را مگر اى كربلا خاك بهشتى * كه خاكى مشك بو عنبر سرشتى اگر خاكى به معجز كيميايى * بهشتى؟ كعبه عرش علائي زمين كعبه همچون كربلا نيست * كه أو آغشته با خون خدا نيست
اگر خاك تو را دستى ببيزد * به جاى خاك، خون و اشك ريزد و گر بستند بر اهل حرم آب * تو را اشك يتيمان كرد سيراب نه از آب فرات است اين غم تو * كه گريد آسمان بر ماتم تو تو را ديگر چه حاجت بر فرات است * كه پيش اشك ما صد دجله مات است چه زيورها كه زيب سينه توست * چه گوهرها كه در گنجينه توست يكى ياقوت خون، حلق اصغر * يكى نافه ز مشكين موى اكبر كنار بيرق سبزى نگونسار * فتاده دست سردار علمدار درخشد چون ثريا در دل شب * چو مرواريد غلطان اشك زينب تو در گنجينه دارى گوشواره * به ياد گوشهاى پاره پاره فتاده دست ديو اين بيابان * نه انگشتر كه انگشت سليمان تن پاكى كه در خاكت نهان است * عزيزش دار كو جان جهان است
پناه رهروان راه عشق است * شهيدان خدا را شاه عشق است كتاب وحى شمع خانه أو * پيمبرها به جان پروانه أو كتاب اعظم و آيات رحمت * جهان عشق و دنياى فضيلت از آن روزى كه أو شد كربلائى * نهان شد در تو اوصاف خدائى فلك با ماه و خورشيدى كه دارد * چو تو منظومه شمسى ندارد بگو اى خاك با خورشيد گردون * ميا از حجله گاه شرق بيرون كه اينجا روى نى خواهد درخشيد * سرى روشن تر از صد ماه و خورشيد كه يك نى آفتاب روز محشر * بلند است از زمين الله اكبر كنار آفتاب قله طور * سر ماه بنى هاشم دهد نور به گرد نيزه اين ماه پاره * كند گردش سر دهها ستاره مگر ليلى زده بر موى أو دست * كه ماه روى اكبر در خسوف است
خداوندا! بدين انوار رحمت * بدين شيران ميدان شهامت بدين خورشيد و اين ماه و ستاره * بدين تنهاى پاك پاره پاره به دور خيمه هاي نيم سوزش * به خون جبهه عالم فروزش به هر عضوى كه چون اوراق قرآن * ز هم پاشيده از سم ستوران بدين صحراى سوزان غم انگيز * به خاك كربلاى مشك آميز كه اين شور حسينى جاودان باد * جهان از يمن خونش در امان باد ببر با اين شعاع مشعل حق * بشر را تا جمال خير مطلق مسلمان در دو عالم در پناهش * سر صدها " رياضي " خاك راهش " رياضي يزدى "
فصل پنجم فهرست هاى كتاب فهرست مآخذ و منابع ادعيه فهرست مآخذ خطبه ها فهرست مآخذ احاديث فهرست مطالب
1 * (فهرست منابع ادعيه) * - فهرست منابع ادعيه 1 - اين تسبيح را راوندى در دعوات: 92 مرسلا نقل كرده، و از آن بحار 94: 205 ذكر نموده است.
2 - اين مناجات را ابن شهر آشوب در مناقبش 4: 69 از كتاب عيون المجالس آورده، و در بحار 44: 193 از آن كتاب نقل كرده است.
3 - اين دعا در الحدائق الوردية في حقائق اجلاء النقشبندية: 33 آمده است.
مى گويم: اين دعا را اربلى در كشف الغمة 1: 414 با اسناد به امام حسن (عليه السلام) آورده، از آن در بحار 99: 197 نقل شده است، با اين اسناد در عدد القوية: 35 نيز آمده است.
4 - اين دعا را سيد بن طاووس در مهج الدعوات: 157 بدون سند ذكر ذكر كرده است.
همچنين كفعمي در مصباحش: 304 آن را آورده است.
5 - اين دعا را اربلى در كشف الغمة 2: 63 از راشد بن ابى روح انصاري نقل كرده است.
6 - اين دعا در درة الباهرة: 24 آمده، و در بحار 78: 127 نقل شده است.
همچنين در نزهة الناظر: 83، كشف الغمة 2: 31، مقصد الراغب:
138، محجة البيضاء 4: 227 آمده است.
7 - اين دعا را بحار 102: 300 از بعضى از كتب اصحاب نقل كرده، و از آن در مستدرك الوسائل 2: 373 آمده است.
8 - اين دعا را سيد بن طاووس در مهج الدعوات: 48، از كتاب عمل ماه رجب و شعبان و رمضان تأليف احمد بن محمد بن عبد الله بن عباس، از ابى الطيب حسن بن احمد بن محمد بن عمر بن صباح قزويني، وابو الصباح محمد بن احمد بن محمد بن عبد الرحمان بغدادى، از استاد شان نقل كرده، از آن در بحار 85: 214 آمده است.
9 - اين دعا را سيد بن طاووس در مهج الدعوات: 49 با سند دعاى قبل آورده است، از آن در بحار 85: 215 آمده است.
10 - اين دعا در كتاب كنز العمال 8: 82، رقم: 21992 آمده است.
همچنين در مسند احمد بن حنبل 1: 201، آن را با سندش از عبد الله، از پدرش، از يزيد، از شريك بن عبد الله، از ابى اسحاق، از يزيد بن ابى مريم، از ابى الحوراء، از امام حسين (عليه السلام) آورده است.
11 - اين دعا در مقتل خوارزمى 1: 152 آمده، از آن در احقاق الحق 11: 424 ذكر كرده است.
12 - اين دعا را سيد بن طاووس در مهج الدعوات: 157 با ارسال نقل كرده است، از آن در بحار 86: 316 آمده است.
13 - اين دعا را حميري در قرب الاسناد: 157 از سندى بن محمد، ازابى البخترى، از امام صادق، از پدرش، از جدش (عليهم السلام) نقل كرده، و از آن در بحار 91: 321، مستدرك الوسائل 6: 197 آمده است.
همچنين صدوق در من لا يحضره الفقيه 1: 537 آن را آورده است.
و نيز در بحار 44: 187 از كتاب عيون المعجزات نقل شده است.
14 - اين دعا را ابن قتيبه در عيون الاخبار 2: 279 آورده است.
15 - اين دعا را كلينى در كافى 3: 189 بسندش از عده اى از اصحاب، از سهل بن زياد، وعلى بن ابراهيم، از پدرش، جميعا، از حسن بن محبوب، از زياد بن موسى، از عامر بن سمط آورده است، از آن در بحار 44: 202، 81: 393 نقل شده است.
اين دعا را كلينى با اختلافى در كافى 3: 188، با سندش از عده اى از اصحاب، از ابن ابى نجران، از صفوان جمال، از امام صادق، از امام حسين (عليه السلام) نقل كرده است، از آن شيخ در تهذيب 3: 197، و از آن دو وسائل 3:
71، محجة البيضاء 2: 51 آورده است.
و نيز اين دعا را صدوق در من لا يحضره الفقيه 1: 168 از صفوان بن مهران، وحميرى در قرب الاسناد: 60، از سندى بن محمد، از صفوان نقل، و از آن دو وسائل 3: 70 ذكر كرده است.
16 - اين دعا را بحار 44: 328 از مقتل محمد بن ابى طالب موسوى آورده است.
همچنين خوارزمى در مقتلش 1: 186 آن را ذ كر كرده است.
17 - اين دعا را طريحي در منتخب: 422 آورده است.
18 - اين دعا را سيد بن طاووس در لهوف: 44، وابن نما در مثير الاحزان: 44 آورده، و از آن دو در بحار 44: 374 و 382 آمده است.
همچنين اين دعا را طريحي در منتخب: 437 آورده است.
قندوزى در ينابيع الموده: 405 آن را با اختلافى آورده است.
19 - اين دعا در بحار 44: 382 از مصادر مختلف نقل شده است.
همچنين خوارزمى در مقتلش: 227 آن را آورده است.
20 - اين دعا را سيد در لهوف: 35 آورده، و از آن در بحار 44: 381 نقل شده است.
همچنين طبري در تاريخش 7: 308، و اين اثير در كاملش 3: 238، و خوارزمى در مقتلش 1: 234 آن را نقل كرده اند.
21 - اين دعا را مسعودي در مروج الذهب 3: 70 آورده است.
22 - اين دعا را مفيد در ارشادش: 231، وطبرسي در اعلام الورى: 238، وفتال در روضة الواعظين: 183، وابى مخنف در مقتلش: 107 آورده است.
در بحار 44: 392 از اين مصادر دعا را ذكر مى كند.
23 - اين دعا را مفيد در ارشادش: 233 آورده، و از آن در بحار 45: 4، مستدرك الوسائل 11: 112 آمده است.
همچنين ابى مخنف در مقتلش: 115 آن را آورده است.
24 - اين دعا در بحار 45: 10 آمده است.
همچنين سيد در لهوف: 43 اين دعا را با اختلافى ذكر مى كند.
25 - اين دعا را محدث نوري در مستدرك 4: 392، از كتاب تبر المذاب تأليف يكى از علماء شافعي آورده است.
26 - اين دعا را أبو الفرج اصفهاني در مقاتل الطالبيين: 85 با سندش از احمد بن سعيد، از يحيى بن حسن، از عده زيادى، از محمد بن ابى عمير، و از احمد بن عبد الرحمان بصرى، از عبد الرحمان بن مهدى، از حماد بن سلمه، از سعيد بن ثابت نقل كرده است، از آن در بحار 45: 45 آمده است.
27 - اين دعا در بحار 45: 42 آمده است.
28 - اين دعا در لهوف: 49، مثير الاحزان: 69، مقاتل الطالبين: 76 آمده است.
29 - اين دعا را شيخ مفيد در ارشاد: 240، طبرسي در اعلام الورى: 247، ابن نما در مثير الاحزان: 70، و نيز در كتاب مقتل الحسين (عليه السلام): 173 آمده است.
همچنين در بحار 45: 47 با اختلافى نقل شده است.
30 - اين دعا را سبط ابن جوزي در تذكرة الخواص: 252 از هشام بن محمد آورده است.
31 - اين دعا در معالى السبطين 1: 423 آمده است.
32 - اين دعا را قندوزى در ينابيع المودة: 345 نقل مى كند.
33 - اين دعا را در بحار 45: 36 آورده است.
34 - اين دعا را طبرسي در اعلام الورى: 249، و مفيد در ارشاد:
241، وابن نما در مثير الاحزان: 74، نقل مى كنند و از آنها در بحار 45: 53 آمده است.
همچنين طبري در تاريخش 3: 333، وابن اثير در كامل 2: 571 آن را با سندش از سليمان بن راشد، از محمد بن مسلم آن را با كمى اختلاف آورده اند.
35 - اين دعا در بحار 45: 52 آمده است.
مى گويم: قسمتى از اين دعا را ابى مخنف در مقتلش: 189 آورده و گويد: اين دعا را آن حضرت بعد از آنكه تير در دهان ايشان واقع شد خواندند.
36 - اين دعا را سيد بن طاووس در لهوف: 51، وشيخ مفيد در ارشاد: 224 آورده اند، از اين دو در بحار 45: 50 آمده است.
همچنين ابن اثير در كامل 2: 571 آن را با كمى اختلاف آورده است.
37 - اين دعا را گنجى شافعي در كفاية الطالب: 431، با سندش از محمد بن هبة الله، از احمد بن خطيب، از حسن بن محمد خلال، از عبد الواحد بن على قاضى، از حسين بن اسماعيل ضبى، از عبد الله بن شبيب، از ابراهيم بن منذر، از حسين بن زيد بن على بن حسين، از حسن بن زيد بن حسن بن على، از مسلم بن رباح مولى على بن ابى طالب (عليه السلام) آورده است.
همچنين ابن عساكر در تاريخش 4: 338 وخوارزمي در مقتل 2: 34
آن را آورده اند.
38 - اين دعا را سيد بن طاووس در لهوف: 54 نقل كرده است.
39 - اين دعا را شيخ طوسى در مصباحش: 828، و سيد بن طاووس در اقبال الاعمال: 690 آورده، از اين دو كتاب در بحار 101: 348 نقل كرده است.
همچنين كفعمي در بلد الامين: 1860 آن را ذكر كرده است.
مى گويم: در مصادر بعد از ذكر دعا آمده است كه اين دعا آخرين دعائى است كه آن حضرت در روز عاشورا خواندند، و نيز از ابن عياش روايت شده كه گفت: از حسين بن على بن سفيان بزوفرى شنيدم كه گفت:
از امام صادق (عليه السلام) شنيدم كه اين دعا را در اين روز مى خواند و مى فرمود:
اين از دعاهاى روز سوم شعبان است كه ميلاد امام حسين (عليه السلام) مى باشد.
40 - اين دعا را قندوزى در ينابيع المودة: 348 آورده است.
41 - اين دعا را سيد بن طاووس در لهوف: 30 نقل كرده است.
همچنين در انساب الاشراف 3: 185، تاريخ طبري 7: 306، كامل ابن اثير 3: 282، مقتل خوارزمى 1: 226 آمده است.
مى گويم: سيد اين جريان را در منزل ثعلبيه، و ديگران در منزل قصر بنى مقاتل نقل كرده اند.
42 - اين دعا در مقتل خوارزمى 2: 20، و نيز در ابصار العين: 99 آمده است.
43 - اين دعا را طبري در تاريخش 7: 304 ذكر كرده است.
44 - اين دعا را مجلسي در بحار 45: 21 از بعضى از مصادر نقل مى كند.
همچنين در تاريخ طبري 7: 347، وكامل ابن اثير 3: 29 آمده است.
45 - اين دعا در بحار 45: 23 آمده است.
46 - اين دعا را ابى مخنف در مقتلش: 158 آورده، و از آن در بحار 45: 30 آمده است.
47 - اين دعا را سيد بن طاووس در لهوف: 38 آورده، از آن در بحار 44: 339، عوالم 17: 188 آمده، همچنين در مثير الاحزان: 29 اين دعا نقل شده است.
48 - اين دعا را طبري در تاريخش 3: 329 با سندش از ابى مخنف، از عبد الله بن عاصم، از ضحاك آورده، وابن اثير در كامل 2: 569 آن را ذكر نموده است.
49 - اين دعا را حرانى در تحف العقول: 170 آورده، از آن در بحار 78: 120 آمده است.
50 - اين دعا را ابن اعثم در فتوح 5: 35، وخوارزمي در مقتل الحسين (عليه السلام) 1: 195 در نامه ايشان به اهل كوفه آورده اند.
51 - اين دعا در كتاب اخبار الطوال: 245 از آن حضرت نقل شده است.
52 - اين دعا را فرات بن ابراهيم در تفسيرش: 172 با سندش از سليمان بن محمد بن ابى عطوس، از ابن عباس آورده است.
53 - اين دعا را مجلسي در بحار 44: 389 از بعضى از مصادر نقل كرده است.
همچنين در خوارزمى در مقتل 1: 245 اين دعا را نقل مى كند.
54 - اين دعا را مجلسي در بحار 45: 43 از مصادري نقل كرده است.
همچنين در تاريخ طبري 7: 358، وكامل ابن اثير 3: 293، ارشاد مفيد: 238 آمده است.
مى گويم: نفرين امام در مورد قطع نسل أو كلى مى باشد، و با مراجعه به دو كتاب مهم در نسب شناسى: " نسب زبيري " و " جمهره ابن حزم " معلوم مى گردد كه از نسل عمر سعد پس از نوه أو " أبو بكر بن حفص " كه مدت قليلى پس از پدرش حفص زنده بود، كسى باقى نمانده است، و نيز منظور امام (عليه السلام) از قطع نسب خودشان از طريق على اكبر بوده است، چرا كه نسب ايشان از طريق امام سجاد (عليه السلام) ادامه پيدا كرد.
55 - اين دعا را سيد در لهوف: 53 آورده است.
56 - اين دعا را قندوزى در ينابيع المودة: 348 آورده است.
57 - اين دعا را ابن شهر آشوب در مناقبش 4: 56، و گنجى شافعي در كفاية الطالب: 435 آورده اند.
58 - اين دعا را گنجى شافعي در كفاية الطالب: 434، وفتال در روضة الواعظين: 188، وطبرى در ذخائر العقبى: 144، وشيخ مفيد در ارشاد: 240، وابى مخنف در مقتلش: 189 آورده اند.
همچنين ابن حمزه در ثاقب المناقب: 341، وابن شهر آشوب در مناقبش 4: 56، آن ذكر كرده اند.
در كتاب مدينة المعاجز: 241 اين دعا از اين كتب نقل شده است.
59 - اين دعا را ابن شهر آشوب در مناقبش 4: 56، وفتال در روضة الواعظين: 182، وابى مخنف در مقتلش: 98، وابن نما در مثير الاحزان: 71، وابن جوزي در تذكرة الخواص: 247 آورده اند، از آنان در بحار 45: 301 و 310 نقل شده است.
60 - اين دعا را ابن نما در مثير الاحزان: 64 آورده، و از أو در بحار 45: 31 نقل شده است.
61 - اين دعا را شيخ صدوق در امالي: 134، با سندش از محمد بن عمر بغدادي، از حسين بن عثمان، از ابراهيم بن عبيدالله، از مريسه دختر موسى بن يونس، از صفيه دختر يونس، از بهجة دختر حارث، از عبد الله بن منصور، از امام صادق (عليه السلام) روايت كرده، و از آن در بحار 44: 317 نقل شده است.
همچنين مسعودي در اثبات الوصية: 142، وطبرسي در اعلام الورى: 244، وطبرى در ذخائر العقبى: 144، آن را ذكر نموده اند، و از بعضى از اين مصادر در مدينة المعاجز: 241 آمده است.
62 - اين دعا را مفيد در ارشادش: 236 آورده، و از آن در بحار 45: 13 نقل شده است.
همچنين ابن شهر آشوب در مناقبش 4: 56، از ابن بطه در ابانة، و ابن جرير در تاريخش نقل نموده، و از آن در بحار 45: 301 آمده است.
و نيز در عيون المعجزات: 65، و از آن در بحار 44: 187 ذكر شده است.
63 - اين دعا را صدوق در امالي: 134 با سندى كه در دعاى 43 نقل شد آورده، و از آن در بحار 44: 317 آمده است.
همچنين فتال در روضة الطالبين: 185 آن را ذكر مى كند.
و نيز در مقاتل الطالبيين: 78 با اختلافى اين دعا آمده، و در بحار 45: 15 آورده است.
64 - اين دعا در بحار 45: 302 آمده است.
همچنين صدوق در امالي خود: 134 با سند دعاى 43 اين دعا را آورده، وفتال در روضة الواعظين آن را بدون سند نقل مى كند.
65 - اين دعا را قندوزى در ينابيع الموده: 410 آورده است.
66 - اين دعا را ابن اعثم كوفى در فتوح 5: 108 آورده است.
67 - اين دعا در كتاب احتجاج طبرسي 1: 275 از امام حسن (عليه السلام) آمده است.
68 - اين دعا را شيخ مفيد در ارشادش: 290، از ربيع، از امام صادق، از جدش امام حسين (عليهما السلام) نقل، و از آن در بحار 47: 175 آمده است.
همچنين طبرسي در اعلام الورى: 278 اين دعا را ذكر مى كند.
اين دعا با اختلافى در نور الابصار: 146، وفيات الاعيان 2: 294 آمده است.
69 - اين دعا را شيخ صدوق در كمال الدين 1: 265 با سندش از ابى الحسن احمد بن ثابت دواليبى، از محمد بن فضل نحوى، از محمد بن على بن عبد الصمد كوفى، از على بن عاصم، از محمد بن على بن موسى،
از پدرش على، از جدش موسى، از پدرش امام صادق و او از پدرانش از امام حسين (عليهم السلام) نقل كرده است.
همچنين كفعمي در مصباحش: 304، وطبرسي در اعلام الورى : 401 اين دعا را آورده اند.
70 - اين دعا را سيد بن طاووس در جمال الاسبوع: 176، آورده، از آن در بحار 91: 184 آمده است.
همچنين سيد در مصباح الزائر: 270 اين دعا را نقل مى كند، از آن در بحار 101: 288 آمده است.
مى گويم: اين دعا را سيد در اقبال الاعمال: 714 با اختلافى از كتاب طرازى، به نقل از خط شيخ ابى حسين محمد بن هارون نقل كرده و گويد: " از نماز شب نيمه شعبان كنار قبر امام حسين (عليه السلام) "، از آن در بحار 101: 342 آمده است.
71 - اين دعا را طبرسي در مكارم الاخلاق 2: 122، رقم: 2330، آورده، و از آن در بحار 91: 358 نقل شده است.
72 - اين دعا را سيد بن طاووس در مهج الدعوات: 298 آورده و از آن در بحار 94: 375 نقل شده است.
همچنين كفعمى در مصباحش: 215 آن را ذكر مى كند.
73 - اين دعا را سيد بن طاووس در مهج الدعوات: 11 نقل مى كند، و از آن در بحار 94: 265 آمده است.
74 - اين دعا را ابن بسطام در طب الائمة (عليهم السلام)، با سندش از عبد الله بن يحيى بزاز، از على بن مسكين، از عبد الله بن فضل نوفلي، از پدرش، از امام حسين (عليه السلام) نقل كرده، و از آن در بحار 95: 220 آمده است.
75 - اين دعا را طبرسي در مكارم الاخلاق 2: 272، رقم: 2626 آورده، از آن در بحار 95: 95 نقل شده است.
76 - اين دعا را ابن بسطام در طب الائمة (عليهم السلام): 33 با سندش از ابراهيم بن محمد اودى، از صفوان جمال، از امام صادق، از پدرش، از امام سجاد، از امام حسين (عليه السلام) آورده، و از آن در بحار 95: 58 آمده است.
همچنين كفعمي در مصباحش: 156 آن را ذكر مى كند.
77 - اين دعا را ابن بسطام در طب الائمة (عليهم السلام): 33، با سندش از حنان بن جابر، از محمد بن على صيرفي، از حسين اشقر، از عمرو بن ابى مقدام، از جابر جعفى، از امام باقر (عليه السلام) آورده است، و از آن در بحار 95 : 84 آمده است.
مى گويم: اين دعا در طب الائمه (عليهم السلام) به امام حسن (عليه السلام) و در بحار به امام حسين (عليه السلام) منسوب شده است.
78 - اين دعا را سيد در اقبال: 339 نقل مى كند، و از آن در بحار 98: 216 آمده است.
همچنين كفعمي در بلد الامين: 251 آن را آورده، و از آن در بحار 98: 213 ذكر شده است.
مى گويم: در بلد الامين از " انا الفقير في غناى " تا آخر دعا نيامده است و تنها در بعضى از نسخه هاي خطى اقبال موجود است، و در قديمى ترين نسخه اقبال كه وجود دارد اين قسمت دعا موجود نيست، و در نسخه هايى از اقبال كه اين دعا ذكر شده در حاشيه آنها مذكور است كه در نسخه هاي مورد اعتماد اين قسمت موجود نيست، و به خاطر احتياط در نقل ادعيه اين قسمت را بعنوان زياده اى در دعا ذكر كرديم، و خدا داناست.
2 - مصادر خطبه ها 1 - اين خطبه را حرانى در تحف العقول: 244 آورده است.
2 - اين خطبه را حرانى در تحف العقول: 239 آورده است.
3 - اين خطبه را اربلى در كشف الغمة 2: 29 نقل مى كند، از آن در بحار 78: 121 حديث 4 آورده است.
همچنين حلوانى در نزهة الناظر: 81 اين خطبه را آورده است.
و نيز در مقصد الراغب: 136 (مخطوط) اين خطبه آمده است.
قسمتهايى از اين خطبه را ديلمى در اعلام الدين: 298، و نيز در الدرة الباهرة: 24 آمده، و در بحار 78: 127 از اعلام الدين نقل مى كند.
4 - اين خطبه را اربلى در كشف الغمة 2: 30 آورده، از آن در بحار 78: 124 نقل مى كند.
همچنين در نزهة الناظر: 81، مقصد الراغب: 126 (مخطوط) اين خطبه آمده است.
* (فهرست منابع خطبه ها) * 5 - اين خطبه را منقرى در كتاب وقعه صفين: 114 نقل كرده است.
6 - اين خطبه را طبرسي در احتجاج: 299، وابن شهر آشوب در مناقب 4: 67 آورده اند، از اين دو در بحار 44: 205 نقل شده است.
7 - اين خطبه را طبرسي در احتجاج: 296، وسليم بن قيس در كتابش: 207 را نقل كرده اند.
8 - اين خطبه را حرانى در تحف العقول: 237 ذكر كرده است.
مى گويم: مرحوم حرانى كه از دانشمندان بزرگ قرن چهارم است، اگرچه اين خطبه را از امام نقل كرده ولى محل و تاريخ ايراد آن را متذكر نشده است، ولى قرائن و شواهد و محتواى اين خطبه نشان مى دهد كه اين خطبه همان خطبه ايست كه آن حضرت در " منى " ايراد نموده است.
مى گويم: ذكر اين نكته لازم است كه بعضى از محققين اين خطبه را ادامه خطبه قبل دانسته و اين دو را يك خطبه به حساب آورده اند.
9 - اين خطبه را سيد بن طاووس در لهوف: 25 واربلى در كشف الغمة 2: 29 به نقل از كمال الدين ابن طلحة آورده اند، از آن دو در بحار 44: 366 نقل مى كند.
همچنين در مثير الاحزان: 41، نزهة الناظر: 86 اين خطبه آمده است.
10 - اين خطبه را طبري در تاريخش 7: 294، و مفيد در ارشاد : 223 آورده اند.
11 - اين خطبه را طبري در تاريخش 7: 297، وابن اثير در كاملش 3: 280، ومفيد در ارشاد: 224، وخوارزمي در مقتل: 231، ونيز در بحار 44: 376 آورده اند.
12 - اين خطبه را طبري در تاريخش 7: 297، وابن اثير در كاملش
3: 280، ومفيد در ارشاد: 224، وخوارزمي در مقتل: 231، و نيز در بحار 44: 376 آورده اند.
13 - اين خطبه را طبري در تاريخش 7: 300، وابن اثير در كاملش 3: 280، وخوارزمي در مقتلش 1: 234، ونيز در انساب الاشراف 3: 171 نقل كرده اند.
مى گويم: اين خطبه را خوارزمى بعنوان نامه آن حضرت به سران كوفه نقل كرده است.
14 - اين خطبه را سيد بن طاووس در لهوف: 34، واربلى در كشف الغمة: 2: 32 آورده اند، از آنها در بحار 44: 381 نقل مى كند.
ابن شهر آشوب اين خطبه را در مناقب آل ابى طالب 4: 100 آورده، از آن در بحار 44: 192 نقل مى كند.
حرانى در تحف العقول: 245 با اختلافى آن را ذكر مى كند، از آن در بحار 78: 116 آمده است.
اين خطبه به اين لفظ والفاظ ديگر در اين مصادر آمده است:
خوارزمى در مقتل الحسين (عليه السلام) 2: 3، ذهبي در تاريخ الاسلام 2: 345، و در سير اعلام النبلاء 3: 209، وطبرى در ذخائر العقبى: 149، و زبيدي در الاتحاف 10: 320، ابن عبدربه در العقد الفريد 2: 218، طبري در تاريخ الامم والملوك 4: 305، أبو نعيم در حلية الاولياء 2: 39، طبراني در المعجم الكبير: 146 (مخطوط)، ابن عساكر در تاريخ دمشق (بر اساس
آنچه در منتخب آنست 4: 333)، ونيز در وسيلة آلمال: 198، مقصد الراغب: 138 (مخطوط)، در احقاق الحق 9: 415 و 11: 605 اين خطبه را از مصادر بالا ذكر مى كند.
15 - اين خطبه را طبري در تاريخش 7: 321، وابن اثير در كاملش 3: 285، مفيد در ارشاد: 231، سيد در لهوف: 79، خوارزمى در مقتل 1: 241 نقل كرده اند.
مى گويم: در طبري جمله " وقد اخبرني " نيامده است.
16 - اين خطبه را صدوق در معاني الاخبار: 289 آورده است.
17 - اين خطبه را مفيد در ارشاد: 234 آورده، از آن در بحار 65: 6 آورده است.
همچنين طبري در تاريخش 7: 328، ابن اثير در كاملش 3: 287 اين خطبه را با اختلافاتى نقل كرده اند.
18 - اين خطبه را سيد بن طاووس در لهوف: 42 وحرانى در تحف العقول: 240 آورده اند، از آن دو در بحار 45: 10 نقل مى كند.
همچنين طبرسي در احتجاج: 300 با اختلافاتى اين خطبه را آورده، از آن در بحار 45: 83 نقل مى نمايد.
و نيز ابن شهر آشوب در مناقب آن را آورده، از آن در بحار 45: 8 ذكر مى نمايد.
19 - اين خطبه را صدوق در امالي: 135 نقل كرده است.
20 - اين خطبه را در بحار 5: 45 از مناقب ابن شهر آشوب 4: 100 آمده است.
21 - اين خطبه را سيد بن طاووس در لهوف: 43 آورده است.
22 - اين خطبه را مقرم در مقتل الحسين (عليه السلام) آورده است.
3 - فهرست منابع احاديث 1 - تحف العقول: 240، بحار الانوار 78: 121 2 - تحف العقول: 246، بحار الانوار 78: 117 3 - تاريخ طبري 7: 216، كامل ابن اثير 3: 262، ارشاد مفيد: 200، مثير الاحزان: 10، لهوف: 19.
4 - نزهة الناظر: 80، علل الشرايع: 9، كنز الفوائد 1: 151، بحار الانوار 5: 212، 23: 83 و 93.
5 - تاريخ طبري 7: 235، كامل ابن اثير 3: 267، ارشاد مفيد: 204، مقتل خوارزمى 1: 195.
6 - كشف الغمة 2: 32.
7 - نزهة الناظر: 88، مقصد الراغب: 138، اعلام الدين: 298، بحار الانوار 78: 128.
8 - تحف العقول: 243.
مى گويم: اين حديث را كلينى در كافى 5: 9، وصدوق در خصال : 240، وشيخ طوسى در تهذيب 6: 217 به سندشان از امام صادق (عليه السلام) * (فهرست منابع احاديث) * آورده اند، از آنها در وسائل 15: 25 آمده است.
9 - بحار الانوار 78: 102 10 - بحار الانوار 78: 127 11 - تحف العقول: 246، بحار الانوار 78: 117 12 - تحف العقول: 248، بحار الانوار 78: 120 13 - كشف الغمة 2: 29، نزهة الناظر: 81 14 - تحف العقول: 245.
15 - كنز الفوائد 2: 32، بحار الانوار 78: 127 16 - تحف العقول: 2246.
17 - تحف العقول: 247، بحار الانوار 78: 119 18 - نزهة الناظر: 85، مقصد الراغب: 137 19 - اعلام الدين: 298، بحار الانوار 78: 127 20 - تحف العقول: 247.
21 - تحف العقول: 247، بحار الانوار 78: 118، درة الباهرة: 24، مقصد الراغب: 136، بحار 78: 121 22 - كشف الغمة 2: 32.
23 - تحف العقول: 247.
24 - اعلام الدين: 298.
25 - اختصاص: 225، بحار الانوار 78: 126 26 - كنز الفوائد 2: 32: بحار الانوار 78: 127
27 - تحف العقول: 248.
28 - تحف العقول: 240، بحار الانوار 78: 121 29 - بحار الانوار 78: 118 30 - نزهة الناظر: 88، اعلام الدين: 298، بحار الانوار 78: 128 31 - اعلام الدين: 298، بحار الانوار 78: 128 32 - نزهة الناظر: 81، كشف الغمة 2: 30، بحار الانوار 78: 122 33 - نزهة الناظر: 80، مقصد الراغب: 134 34 - تحف العقول: 245، كشف الغمة 2: 32، نزهة الناظر: 87، بحار الانوار 78: 117 35 - نزهة الناظر: 85، مقصد الراغب: 137، اعلام الدين: 298، درة الباهرة: 24، بحار الانوار 78: 127 و 128 36 - كنز الفوائد 2: 32، بحار الانوار 78: 127 37 - كنز الفوائد 2: 32، بحار الانوار 78: 127 38 - تحف العقول: 246، بحار الانوار 78: 117 39 - تحف العقول: 242.
40 - تحف العقول: 245، بحار الانوار 78: 117
