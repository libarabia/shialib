صحيفة المهدي (عج) تأليف جواد القيومي الاصفهاني تحقيق مؤسسة النشر الاسلامي التابعة لجماعة المدرسين بقم المقدسة
صحيفة المهدي (عج) مؤلف: جواد قيومي أصفهاني قطع: وزيري موضوع: دعا و كلمات امام زمان (عج) نوبت چاپ: دوم محل چاپ: چاپخانه دفتر انتشارات اسلامي تعداد مجلدات: يك جلد تعداد صفحات: 392 تاريخ انتشار: تابستان 1375 تيراژ: 2000 قيمت: 800 تومان دفتر انتشارات اسلامي وابسته به جامعه مدرسين حوزه علميه قم
بسمه تعالى دعا و زيارت، مطلوب و محبوب رب جليل است.
دعا و نيايش، نوع على عبادت و خضوع در برابر قادر متعال است.
دعا و مناجات با رب متعال - آن هم از روى خوف و خشيت از مقام كبريائي حضرت احديت - مايه آرامش دل و تسكين ضمير است.
دعا، بلا و قضا را بر گردانده ورد مى كند.
دعا، باعث نجات انسان از اعداء و موجب فور ارزاق است.
دعا، وسيله فيض و موجب وصول به مقامات عاليه است.
و نيز:
زيارت وسيله توسل به پاكان و آبرومندان حضرت احديت مى باشد.
و بالاخزه:
دعا مستجاب مى شود: " ادعوني استجب لكم "، أما...
حضرت امام جعفر صادق عليه السلام مى فرمايد:
" دعا كننده بايد دقت كند كه كسب أو طيب و از مظالم ناس برئ باشد ".
و نيز مى فرمايد:
"... قال الله تعالى: وعزتي وجلالى لا اجيب دعوة مظلوم دعاني في مظلمة ظلمها ولاحد عنده مثل تلك المظلمة ".
به عزت و جلالم سوگند مستجاب نمى كنم دعاى مظلوم را در حالى كه مثل همان مظلمه در نزد او باشد مجموعه دعاها و زيارات و كلماتى كه در پيش روى شما است، از منابع و مآخذ روائى وحديثى معتبر و معروف، بوسيله برادر تلاش گر فاضل گرانمايه جناب آقاى جواد قيومي ادام الله توفيقاته گرفته و جمع آورى شده است.
و از آن جائى كه تمامي اين دعاها و كلمات در منابع ياد شده، به كعبه مقصود، هسته مركزى وجود، صاحب رايت هدى، و مشعل پر فروغ فلاح، منتقم خون الشريف، منتسب و مستند شده، لذا اين مجموعه بنام:
" صحيفة المهدي (عج) " نام گرفته است.
باشد كه گام مباركى باشد، تا مجموعه و صحيفه هاي ديگر از اختران تابناك عصمت و امامت عليهم السلام، در آينداى - نه چندان دور - به بوسيله اين دفتر، تقديم عاشقان معارف الهى، از سرچشمه زلال خاندان وحى و رسالت صلوات الله عليهم اجمعين گردد.
دفتر انتشارات اسلامي وابسته به جامعه مدرسين حوزه علميه قم
اهداء كتاب:
سزاوار بو كه كتاب حاضر را به پيشگاه والاى اين واژه ها و دعاها، كعبه مقصود و قبله موعود تقديم دارم، اما چه كنم كه هر چه انديشيدم شايستگي اين جسارت را در خود نيافتم، تابستان مورى اين اثر را به خاك پاى سليمان اقليم وجود اهداء نمايم.
از اين رو آن به پدر و مادر بزرگوار و پر مهرى تقديم مى دارم كه مرا شيفته آن حضرت و نياكان گرانقدرش تربيت كردند، و مهر و محبت آنان را با جانم آميختند، آرى پاداش اين اثر را به آن دو تقديم مى دارم. فرزندتان جواد.
امام رضا عليه السلام فرمودند در قنوت نماز جمعه بخوان بار خدايا! كار [ظهور و قيام پر شكوه] بنده [برگزيده] و خليفه شايسته ات را بدان وسيله كه كار پيام آوران و فرستادگان گرانقدرت را بسامان آوردى، آنگونه كه زيبنده است، بسامان آر، و او را [از سر مهر] با انبوه فرشتگان بىشمارت در بر گير، و بوسيله فرشته وحى از جانب خود نيرويش بخش، و از پيش رو و پشت سرش مراقباتى روان ساز، تا او را از هر رخداد بد و ناخوشايند محافظت كنند، و نگرانى و هراسش را به امنيت و آرامش خاطر تبديل نما، كه أو تنها تو را مىپرستد و نظير و همتائى براى تو نخواهد گرفت، و به هيچ يك از پديده ها و آفريدگانت ذره اى چيرگى و اقتدار به زيان دسوت [و سر رشته دار امور بندگانت] قرار مده، و اجازه پيكار بر ضد دشمانت و دشمنانش را به أو عنايت فرما، و مرا از ياران پاك باخته اش قرار ده، كه تو [اى آفريدگار من] بر انجام هر كارى توانائى.
ولادت آن اختر تابناك:
در پگاه نيمه شعبان سال 255 هجري آفتاب عالمتابى رخ نمود كه پرتوهاى پرتوانش رمق دركالبد انسانيت دميد و مايه هستى كائنات گرديد.
سرانجام وعده هاي الهى عليرغم اقدامات منكران حضرتش به وقوع پيوست و حضرت مهدى (عليه السلام) متولد گرديد، و كوششهاى خلفاى اموى و عباسى و مخالفين آن حضرت كه مذبوحانه براى خاموش كردن نور خدا قيام كرده بودند، مفتضحانه به ناكامى كشيده شد.
چرا كه هر گاه اراده خداوندى بر امرى تعلق گيرد كسى توان گردنكشى و مبارزه با آن را نخواهد داشت، آيا ممكن است وعده هاي قطعى الهى تحقق نپذيرد، و شيادان زورگو، عنان گسيخته با مقدرات و سرنوشت رقم خورده الهى به پيكار برخيزند؟
بارى در سحرگاه نيمه شعبان سال 255 هجري امام حسن عسكري (عليه السلام) سيماى ملكوتى و درخشان فرزندش را ديد، سيماى فرزندى كه ساليان دراز زندگانى خواهد كرد و تمام وعده ها و بشارات الهيه را تحقق خواهد بخشيد.
امامت آن بزرگوار:
آن حضرت فرزند خود را دور از دسترس دشمنان واغيار قرار مى داد، و تنها گهگاه شيعيان با فضيلت به حضورش بار مى يافتند، تا آنكه در سال 260 هجري امام حسن عسكري (عليه السلام) رحلت فرموده و امر
ولايت الهى به آخرين گوهر تابناك خاندان پيامبر، حضرت صاحب الامر (عليه السلام) رسيد.
هر چند آن بزرگوار در ميان خلق ظاهر نمى شدند اما افراد مورد اعتمادى مرتب خدمت ايشان رسيده و مشكلات شيعيان را عرض نموده و راهنمائيها و فرامين آن پرتو فروزنده الهى را به مردم ابلاغ مى كردند، اين اشخاص كه از نظر ايمان و پرهيزكارى و اعتماد و وثوق، سرآمد مسلمانان آن دوره بودند، واسطه بين مردم و آن حضرت بشمار مى رفتند و راهنماييها و ارشادات ايشان را به مردم مى رساندند.
از ميان نواب آن حضرت چهار نفر مشهورتر و خاص تر مى باشند، كه واسطه بين ايشان و عموم مردم بوده و به نواب اربعه معروفند و عبارتند از:
عثمان بن سعيد عمرى، محمد بن عثمان بن سعيد عمرى، حسين بن روح نوبختى، على بن محمد سيمرى.
غيبت كبراى آن حضرت:
نواب اربعه ساليانى واسطه فيض بين امام و مردم بودند، تا آنكه در سال 329 هجري اين طومار بسته شد و بر اساس مشيت الهى غيبت كبراى آن حضرت آغاز گرديد، همان غيبتى كه از مدتها پيش پيامبر و امامان شيعه بدان خبر داده بوده، و مسلمانان در آن دوره آزمايش مى شوند، تا هنگاميكه حضرتش بفرمان پروردگار توانا ظهور كرده و لباس تحقق بر آرمانهاى الهى بپوشاند.
از سال 329 هجري كه غيبت كبرى آغاز مى گردد باب نيابت خاصه آن حضرت مسدود مى شود، و در دوران غيبت هر كسى ادعاى بابيت و نيابت كند بنا به تصريح خود ايشان دروغگوست.
در احاديث ائمه (عليهم السلام) فائده امام را در زمان غيبت به فائده خورشيد، آن هنگام كه در پس ابرها قرار دارد تشبيه كرده اند، هم چنان كه خورشيد در پس ابر نيز سبب حيات و بقاى جانداران است امام در حجاب غيبت نيز مايه هستى و دوام جهان آفرينش است.
در زمان غيبت بسيارى از افراد به خدمت حضرتش بار يافته و به زيارت آن بزرگوار فائز گشته اند، اما هيچ يك ادعاى نيابت ننموده اند.
آرى! ايشان آفتاب را به چشمان خود ديده اند و قلبهاشان مالامال از ايمان به امام عصر (عليه السلام) شده است.
اين افتخار ويژه برخى از دانشمندان والامقام شيعه نبوده بلكه بسيارى از مردم پارسا و عامى نيز به اين افتخار نائل آمده اند، حتى با كمال تعجب كسانى را مى بينيم كه در گناهان و اعمال ناشايست غوطه ور بوده اند اما پس از آنكه واقعا پشيمان شده و توبه كرده اند و قلبشان از محبت مولاى خود لبريز شده به اين شرافت كبرى رستگار شده اند.
همچنين در دوران غيبت براى افراد و بزرگانى از علماى اسلام توقيعهايى از جانب آن حجت بر حق صادر گرديده كه در آنها حل دشواريها و مسائل جديد ذكر و راهنماييهاى لازم آمده است.
شيعه هم اكنون در دوران غيبت كبراى امام خود بسر برده و حساس ترين لحظات خود را مى گذراند.
در احاديث آنگاه كه از غيبت ولى عصر (عليه السلام) صحبت مى شود، به شدت و دشوارى اين امتحان الهى كه همان عدم حضور امام است اشاره شده، چگونگى ايمان اين شيعيان را با ايمان آورندگان انگشت شمار نوح پيامبر، كه پس از امتحان دشوار بر آن حضرت باقى ماندند، تشبيه شده است.
مهدى (عليه السلام) در سائر مذاهب:
البته شيعه در اين عقيده تنها نيست، بلكه أو در اين راه پيشتاز كاروانى است كه دين باوران و ديگر مردمان را نيز با مسافتهاى كم و زياد بدنبال دارد، زيرا كه آرمان پيروزى صالحان در انجام جهان و پيدائى راهبرى يگانه و رهنمايى الهى، فصل مشترك تمام يا بيشتر باورداران به مذاهب راستين خدايى است، و آنچه كه شيعه را به كاروان سالارى اين قافله رسانده، روشنى افزون تر زواياى اين عقيده و چهره درخشان آن در اين مكتب مى باشد، كه ويژگيهاى " راهبرى "، " رهبرى "، " هنگامه ظهور " و ديگر مسائل تشكيل آن حكومت جهانى در تمامى ابعاد آن طرح شده است، و از اينرو است كه انتظارى واقعى با برخوردارى از آمادگى و تحرك در شيعه بوجود آورده است.
جمعى از متفكران بشر در گذشته و حال طرحهايى مشابه را براى آينده پيشنهاد مى كنند، كه " مدينه فاضله افلاطون " نمودارى بر عقيده مندى گذشتگان، " اتوپيا "، " جورجيا " و " كشور خورشيد " نمودى از تلاش جارى بشر در تدارك و طرح ريزى آن آينده بهشت گونه است. چرا كه تكنولوژى پيشرفته نتوانسته است أو را غنى سازد بلكه بر سرگردانى و يأس أو افزوده، و مى يابد كه نيازمند رهبرى است تا نابسامانيش را به سامان رساند، و شيعه پيشتاز كاروانيانى است كه حل نهايى مسائل جامعه اسلامي را در سايه راهبرى الهى مى جويند.
وظيفه ما در دوران غيبت:
ما اكنون در زمان غيبت كبراى آن حضرت قرار گرفته ايم، وظيفه ما
چيست و چه مسئوليتهائى بر دوش ما است؟
بى گمان اولين وظيفه ما آشنائى با خود آن حضرت است، أو را شناخته و به أو مأنوس باشيم، شناسايى آن حضرت بقدرى پر اهميت و حساس است كه در حديثى از پيامبر خدا چنين مى خوانيم:
" هر كس از دنيا رود، در حالى كه نسبت به امام زمانش عرفان و شناخت نداشته باشد، همچون كسى است كه در دوران جاهليت مرده است ".
مرگ در دوران جاهليت يعنى از اسلام و ايمان بى بهره بودن، و پيداست آن كسى كه امام زمانش را نشناخته باشد در زمره بى ايمانان معرفى شده است.
وظيفه ديگر شيعيان در زمان غيبت مسألة انتظار فرج است كه ائمه عليهم السلام مكررا بدان اشاره فرموده اند.
" منتظر " كسى است كه خود را براى ظهور امام خود آماده كند، ويژگيها و صفات ياوران آن حضرت را دارا باشد و از بذل جان و مال خويش در راه أو دريغ نورزد، از اينرو ست كه امام صادق (عليه السلام) مى فرمايد:
" آن كس كه منتظر امر ماست همانند كسى است كه در راه خدا در خون خود غوطه ور باشد. " در حديثى ديگر از آن حضرت در شأن ياوران حضرتش چنين آمده است:
" هر كه شور ياورى قائم را دارد بايد انتظار كشد، در حال انتظار پرهيزكارانه عمل كند و رفتار نيكو و شايسته پيش گيرد، اين چنين فردى اگر هم مرگ را در آغوش كشد، و قائم، پس از مرگش قيام نمايد، پاداشى همچون ياران و ياوران حضرت را خواهد داشت، پس بكوشيد و منتظر
باشيد، (و اين كوشش و انتظار) گوارايتان باد اى گروه آمرزيده! " پس از خدا بخواهيم تا از منتظران امام زمانمان باشيم، اعمال و رفتارمان نيز نشان دهنده درستى ادعايمان باشد، ابتدا خود در مسير شناسايى حضرتش گام برداريم، و سپس ديگران را نيز دلالت كنيم، منكران و مخالفان حضرتش را ارشاد و راهنمائى نماييم، ويژگيهاى ياوران حضرت مهدى (عليه السلام) را داشته و هر لحظه منتظر باشيم تا آن حضرت ظهور كرده، آنگاه جان بى ارزش خود را با فداكردن در قدومش ارزشمند و گرانقدر نماييم.
آرى! شيعه در زمان غيبت بايد پيوسته در سرش شور أو، قلبش مالامال از عشق به أو، سينه اش لبريز از محبت أو، انديشه اش جانفشانى در ركاب أو، آرزويش ديدار أو، دعايش صلوات بر أو، نيايشش گشايش فرج أو، وجودش يك پارچه سوز و گداز، و هستى اش شعله اى زبانه كشيده از عشق أو باشد.
و اين اثر تلاشى است هر چند ناچيز در جهت شناساندن هرچه بيشتر آن حضرت با اين آرزو كه تحفه اى باشد درويشانه به پيشگاه سليمان زمانه.
جعلنا الله بحقه من الفائزين بلقائه في غيبته و من انصاره واعوانه بعد ظهوره جواد قيومى اصفهاني 1 / 4 / 1373
فصل اول نيايشها وادعيهء آن حضرت 1 - ادعيه آن حضرت در ثناء الهى و درخواست حوائج از أو 2 - دعيه آن حضرت در صلوات بر پيامبر و خاندانش 3 - ادعيه آن حضرت در مورد نماز و آنچه بدان ارتباط دارد 4 - ادعيه آن حضرت در رفع شدائد و مهمات 5 - ادعيه آن حضرت در زوال اندوهها و قضاء حوائج 6 - ادعيه آن حضرت در پنهان شدن از دشمنان و دفع خطرات 7 - ادعيه آن حضرت در ماه رجب 8 - ادعيه آن حضرت در ماه مبارك رمضان 9 - ادعيه آن حضرت در امور متفرقه 10 - ادعيه آن حضرت در زيارات
1 - ادعيه آن حضرت در ثناء الهى و درخواست حوائج از أو در تسبيح و تنزيه خداوند، در روز هجدهم ما تا آخر آن.
در امور دنيا و آخرت.
براى نيازمندان و بيماران و سائر مؤمنان.
براى گشايش كارها.
براى بخشيده شدن گناهان شيعيان.
(1) دعاى آن حضرت در تسبيح و تنزيه خداوند، در روز هجدهم ماه تا آخر آن پاك و منزه است خداوند به تعداد مخلوقاتش، پاك و منزه است خداوند تا آنگاه كه خشنود گردد، پاك و منزه است خداوند بشمارش موجوداتش، پاك و منزه است خداوند به اندازه وزن عرش أو، و حمد و سپاس مخصوص خداوند است همانند اين مقادير.
(2) دعاى آن حضرت در امور دنيا و آخرت بارالها! بما توفيق فرمانبردارى، و پرهيز از گناه و نافرمانى، و نيت پاك و بى آلايش، و شناخت و معرفت به آنچه نزد تو ارزشمند است، عطا فرما، و ما را به هدايت و پايدارى گرامى دار، و زبان ما را به صدق و صواب بر كلام حكيمانه و شايسته گويا ساز، و دل ما را از علم و معرفت لبريز فرما، و شكم ما را از طعام حرام و شبهه ناك پاك بگردان، و دست ما را از ظلم و تعدى و تجاوز بازدار، و چشم ما را از گناه و خيانت محفوظ بدار، و گوش ما را از شنيدن سخنان بيهوده و غيبت مسدود گردان.
و به دانشمندان ما زهد و بى رغبتي به دنيا و نصيحت و خير خواهى، و به دانش آموزان ما جديت وشوق و رغبت، و به شنوندگان پيروى و پندپذيرى، و به بيماران مسلمان شفا و آسايش، و به مردگان آنان رأفت و رحمت، و به پيرمردان ما وقار و متانت، و به جوانان بازگشت بسوى تو و توبه، و به زنان حيا و عفت عنايت كن.
و به ثروتمندان تواضع وسعه صدر، و به فقيران صبر و قناعت، و به رزمندگان نصرت و پايدارى، و به اسيران آزادى و آسايش، و به اميران و فرماندهان دادگرى و مهربانى، و به مردم انصاف و سرشت نيك عطا فرما.
و به توشه و سرمايه حجاج و زائران بركت عنايت كن، و حج و عمره اى كه بر آنان واجب ساخته اى را ادا فرما، به فضل و رحمتت اى مهربانترين مهربانان.
(3) دعاى آن حضرت براى نيازمندان و بيماران و سائر مؤمنان پروردگارا! تو را سوگند مى دهم به حق كسى كه با تو مناجات مى كند، و به حق آنكه در خشكى و دريا تو را مى خواند، بر مردان و زنان مؤمن فقير بى نيازى و ثروتمندى، و به بيماران از زنان و مردان مؤمن شفا
و تندرستى، و به زندگان از آنان لطف و بخشايش، و به درگذشتان آنان آمرزش و رحمت، و به دورماندگان از وطن از ايشان بازگشت به وطنهايشان همراه با سلامتى و موفقيت، تفضل فرما، به حق محمد و تمام خاندان أو.
(4) دعاى آن حضرت براى گشايش كارها اى آنكه پس از بسته شدن كارها راه گشايشى از براى ما مى گشايد كه اوهام بدان راه ندارد، پس بر محمد و خاندانش درود فرست و براى امورى كه مرا در تنگنا قرار داده راه گشايشى قرارده كه انديشه اى بدان راه ندارد، اى مهربانترين مهربانان.
(5) دعاى آن حضرت براى بخشيده شدن گناهان شيعيان پروردگارا! شيعيان ما از شعاع انوارمان و باقيمانده طينت ما آفريده شده اند، و ايشان بر اساس تكيه بر محبت و ولايت ما گناهان بسيارى را انجام داده اند.
اگر گناهانشان بين تو و ايشان مانع ايجاد كرده از آنان درگذر، ما از ايشان خشنود شده ايم، و خطاهايى كه بين خودشان مرتكب شده اند را
در برابر خمس ما برايشان ببخشاى، و آنان را در بهشت وارد ساز و از دوزخ دور گردان، و ايشان را شامل غضبى كه بر دشمنانمان روا مى دارى، قرار نده.
2 - ادعيه آن حضرت در صلوات بر پيامبر و خاندانش در صلوات بر پيامبر و خاندانش در صلوات بر پيامبر و خاندانش، به آل يس.
(6) دعاى آن حضرت در درود بر پيامبر و خاندانش بنام خداوند بخشنده بخشايش گر، پروردگارا! درود فرست بر محمد برترين فرستاده شده و آخرين پيامبر و حجت پروردگار جهانيان، كسى كه در عالم ذرو ميثاق انتخاب گرديده، و در عالم اشباح و سايه ها برگزيده شده است، كسى كه از هر آفتى دور، و از هر عيبى منزه مى باشد، آنكه اميد نجات و شفاعت به أو بوده، و دين خداوند به او واگذار شده است.
بار الها! بنيادش را بلند، و دليلش را محكم، و حجتش را روشن، و درجه اش را بلند، و نورش را درخشنده، و رويش را سپيد گردان، و به أو فضل و مرتبه اى بلند، و رفعت و مقامى برتر عطا فرما، و او را در مرتبه پسنديده اى مبعوث گردان كه اولين و آخرين بر أو غبطه خورند.
[خداوندا!] و درود فرست بر على امير مؤمنان و وارث رسولان و پيشواى سپيد رويان و سيد اوصياء و حجت پروردگار جهانيان، و درود فرست بر حسن بن على پيشواى مؤمنان و وارث رسولان و حجت
پروردگار جهانيان، و درود فرست بر حسين بن على پيشواى مؤمنان و وارث رسولان و حجت پروردگار جهانيان.
و درود فرست بر محمد بن على پيشواى مؤمنان و وارث رسولان و حجت پروردگار جهانيان، و درود فرست بر جعفر بن محمد پيشواى مؤمنان و وارث رسولان و حجت پروردگار جهانيان، و درود فرست بر موسى بن جعفر پيشواى مؤمنان و وارث رسولان و حجت پروردگار جهانيان.
و درود فرست بر على بن موسى پيشواى مؤمنان و وارث رسولان و حجت پروردگار جهانيان، و درود فرست بر محمد بن على پيشواى مؤمنان و وارث رسولان و حجت پروردگار جهانيان، و درود فرست بر على بن محمد پيشواى مؤمنان و وارث رسولان و حجت پروردگار جهانيان، و درود فرست بر حسن بن على پيشواى مؤمنان و وارث رسولان و حجت پروردگار جهانيان.
و درود فرست بر خلف صالح هدايتگر و هدايت شده، پيشواى مؤمنان و وارث رسولان و حجت پروردگار جهانيان.
پروردگارا! درود فرست بر محمد و خاندانش، امامان هدايتگر هدايت شده، دانشمندان راستگوى، نيكان تقوى پيشه، ستونها و پايه هاي توحيدت، و بازگو كنندگان وحيت، و حجتهاى تو بر آفريدگانت، و جانشينان
تو در زمينت، كسانى كه براى خويش اختيار كرده و بر بندگانت برگزيدى، و براى دينت پسنديده، و به شناختت اختصاص دادى، و جامه كرامتت را بر اندامشان پوشانده، و مشمول رحمتشان گردانيدى، و به نعمتت پرورش داده، و ايشان را سرشار از حكمت خود نمودى، و نور خويش را برايشان پوشانده و در اوج ملكوتت بالا بردى، و بوسيله فرشتگانت آنان را احاطه نموده و به پيامبرت شرافتشان بخشيدى.
خداوندا! بر محمد و خاندانش درود فرست، درودى جاودانه و بسيار پاكيزه كه جز ذات تو آن را احاطه نكند، و جز علم تو آن را در نيابد، و شمارش آن در توان كسى جز تو نباشد.
بار الها! درود فرست بروليت كه احياگر سنتت، به پا خاسته به امرت، دعوت كننده بسويت، دلالت كننده بر تو، و حجت تو بر خلقت، و خليفه ات در زمينت، و گواه و شاهد تو بر بندگانت مى باشد.
پروردگارا! پيروزيش را محكم، و عمرش را طولانى نما، و زمين را با طولانى شدن عمرش زينت بخش، خداوندا! از تجاوز حسودان أو را نگهدار، و از شر نيرنگ بازان در پناه خويش مصونش دار، و خواسته هاي [شوم] ستمگران را از أو دور فرما، و او را از دست سركشان رها ساز.
بارالها! در مورد خود و فرزندانش، و شيعيان و دوستدارانش، و خاص و عام أو، و دشمنش و تمام اهل دنيا، به أو آنچه كه
چشمش را به آن روشن ساخته و دلش را با آن خرسند گردانى، عطا فرما، و أو را به برترين آرزويش در دنيا و آخرت برسان، كه تو بر هر چيز توانائى.
پروردگارا! به [ظهور] أو آنچه از دينت محو شده را تجديد گردان، و هرچه از كتابت تحريف شده را احيا كن، و احكامى كه تغيير يافته را آشكار ساز، تا اينكه دين تو به او و بر دست أو دوباره تازگى و شادابى و خلوص و بى پيرايگى يابد، كه شكى در آن نبوده و شبهه اى به آن راه نيافته، و باطلى كنارش نمانده، و بدعتى در پيشگاهش يافت نشود.
خداوندا! به نور أو هر تاريكى را روشن، و به استوارى أو هر بدعتى را از جاى بركن، و هر گمراهى را با قدرتش منهدم نما، هر سركشى را با أو درهم شكن، و با شمشيرش هر آتشى را خاموش ساز، و هر ستمگر را به عدالت أو هلاك گردان، و حكمش را بر هر فرمانى برترى ده، و هر سلطه اى را براى حكومتش خوار فرما.
بار الها! هر آنكه با أو ستيزه كند را ذليل كن و هر كه با أو دشمنى ورزد را هلاك گردان، و نيرنگ هر كه به أو نيرنگ زند را بى اثر ساز، و هر كه حقش را انكار نمايد، و امرش را سبك شمارد، و در پى خاموش كردن نورش تلاش كند، و قصد فرونشاندن نامش را داشته باشد را از ريشه بركن.
خدايا! درود فرست بر محمد مصطفى، وعلى مرتضى، و فاطمة زهرا، وحسن راضى به قضايت، و حسين برگزيده، و تمام اوصياء و جانشينان پيامبر، چراغهاى روشنگر تاريكى، و نشانه هاي هدايت، و پرتوهاى تقوى، و دستگيره محكم و ريسمان قوى و راه راست.
و درود فرست بر ولى خودت و واليان عهد أو و امامان از فرزندانش، وعمر هايشان را طولانى كرده و بر اجلهايشان بيفزاى، و آنان را به آخرين مرحله آرزوهايشان در دنيا و آخرت برسان، كه براستى تو بر هر چيز توانائى.
(7) دعاى آن حضرت در صلوات بر پيامبران و خاندانش، بنام آل يس سلام بر آل ياسين [خاندان پيامبر]، سلام بر تو اى دعوت كننده خلق بسوى خدا، و مظهر آيات الهى و ائينه صفات ربانى حق متعال، سلام بر تو اى درگاه [رحمت] خدا، و بر پا دارنده دين أو، سلام بر تو اى جانشين خدا و نصرت بخش [دين] أو، سلام بر تو اى حجت خدا و رهنماى بندگان به مقاصد الهى و خواسته هاي پروردگار.
سلام بر تو اى تلاوت كننده كتاب خدا و مفسر آن، سلام بر تو در تمام
ساعات شب و روزت، سلام بر تو اى باقيمانده حجتهاى أو در زمين، سلام بر تو اى عهد و پيمان خداوند كه پروردگار آن را [در عالم ارواح] از خلق گرفت و آن را محكم و موكد گردانيد، سلام بر تو اى وعده تضمين شده خداوند.
سلام بر تو اى پرچم افراشته، و علم موهوبى الهى، و پناه خلق، و رحمت واسعه خدا، كه وعده أو [در ظهور و قيام تو] هرگز تخلف پذير نيست.
سلام بر تو آنگاه كه قيام مى كنى، سلام بر تو آن هنگام كه مى نشينى، سلام بر تو آن زمان كه [قرآن را] خوانده و تفسير مى كنى، سلام بر تو هنگاميكه به نماز ايستاده و قنوت مى خوانى، سلام بر تو در آن هنگام كه به ركوع و سجده مى روى، سلام بر تو هنگاميكه لا إله الا الله والله اكبر مى گوئى، سلام بر تو در آن هنگام كه به ستايش خدا و استغفار مى پردازى، سلام بر تو در صبحگاهان و شامگاهانت، سلام بر تو در شب و روز.
سلام بر تو اى امام ايمنى بخش، سلام بر تو اى مقدم و اى مورد آرزوى مشتاقان، سلام بر تو با تمام جوانب و مراتب سلام و تحيت.
اى مولاى من! تو را گواه مى گيرم بر اينكه شهادت مى دهم كه هيچ خدائى جز خداى يكتا نيست، و هيچ شريكى ندارد، و اين كه حضرت محمد بنده خدا و فرستاده اوست، و خداوند غير أو و خاندانش حبيب و دوستى ندارد.
اى مولايم! و تو را گواه مى گيرم كه حجتهاى خداوند: أمير المؤمنين،
وحسن، و حسين، وعلى بن حسين، و محمد بن على، و جعفر بن محمد، و موسى بن جعفر، وعلى بن موسى، و محمد بن على، وعلى بن محمد، و حسن بن على مى باشند، و شهادت مى دهم كه تو حجت خداوندى.
شما اولين و آخرين [موجود] مى باشيد، و رجعت شما حق است و در آن هيچ شكى نمى باشد، در آن روز كه ايمان هيچ كس - اگر پيش از آن روز ايمان نياورده باشد يا ايمانش باعث كسب خير نشده باشد - به أو سودى نمى دهد، و شهادت مى دهم كه مرگ حق است، سنجش اعمال حق است، حشر حق است، محاسبه حق است، بهشت و جهنم حق است، وعده به بهشت و ترساندن از جهنم حق است.
اى مولايم! شقى و بدبخت كسى است كه با شما خاندان رسالت مخالفت كند، و كسى سعادتمند است كه طاعت شما را گردن نهد، پس اى مولايم گواهى ده بر آنچه تو را بر آن گواه گرفتم، و من دوست تو و بيزار از دشمنت مى باشم، حق آنست كه شما آن را بپسنديد، و باطل آنكه شما بر آن خشم آوريد، كار نيكو آنست كه شما بدان امر نمائيد، و عمل زشت عملي است كه شما از آن نهى كنيد.
پس من به خداى يكتاى بى شريك ايمان دارم، و به پيامبرش و به امير مؤمنان و به همه شما معتقدم، اى مولاى من به فرد اول و آخر شما اعتقاد
داشته و ياريم براى شما مهيا است، و دوستيم نسبت به شما خالصانه است، خداوندا همه اين دعاهايم را مستجاب فرما.
دعاى بعد از اين زيارت:
خداوندا! از تو مى خواهم كه بر پيامبر رحمتت و كلمه نورانيت درود فرستى، و دلم را از نور يقين، و سينه ام را از نور ايمان، و فكر و انديشه ام را از نور نيات خالصانه، و عزم و اراده ام را از نور علم، و توانم را از نور عمل، و زبانم را از نور صدق و راستى، و دينم را از نور بصيرتها از جانب خود، چشمم را از نور ديدن، گوشم را از نور شنيدن، و دوستيم را از نور دوستى و ولايت محمد و خاندانش - كه بر تمامى آنان سلام باد - لبريز فرما، تا اينكه تو را ملاقات كنم، در حالى كه بعهد و پيمانت وفا كرده باشم، و تو نيز مرا غرق در رحمت خود گردانى، اى مولا و اى ستوده.
بارالها! بر محمد [امام زمان]، حجتت در زمينت، جانشينت در شهرهايت، دعوت كننده خلق براهت، قيام كننده به اجراى عدالت، و برانگيزنده مردم به امر تو، درود فرست.
أو دوست و سرپرست مؤمنان، نابود كننده كافران، فروغ بخش ظلمت و تاريكى، آشكار كننده حق، گويا بحكمت و راستى، كلمه تو در زمينت، مراقب و در انتظار [فرمانت] و خائف و ترسان مى باشد.
مولاى خير خواه، كشتى نجات، و نشانه و راهنماى هدايت، و نور ديدگان
خلائق، و بهترين فرد كه رداى [امامت] پوشيد، و بينا كننده نابينايان است، و أو كسى است كه زمين را از عدل و داد پر مى كند، همانگونه كه از ظلم و ستم لبريز شده باشد، و تو بر هر چيز توانائى.
خداوندا! درود فرست بر وليت و فرزند اوليائت، آنان كه به اطاعتشان امر كرده و حق آنان را واجب ساخته، و پليدى و نقص را از ساحت ايشان زدودى، و پاك و منزهشان قرار دادى، بارالها! او را يارى كن و بسبب أو دينت را يارى بخش، و بواسطه أو دوستانت، و شيعيان و دوستانش و يارانش را امداد نما، و ما را نيزاز آنان قرارده.
خدايا! تو آن بزرگوار را از شر هر فرد سركش و طغيان گر، و از شر همه خلق خود در پناهت حفظ نما، و آن حضرت را از پيش رو و از پشت سر، و طرف راست و چپ محفوظ دار، و از رسيدن هر امر ناگوار و آسيب نگهدار، و بسبب أو پيامبر و خاندانش را محافظت كرده، و بواسطه أو عدل را ظاهر كن، او را با كمك خود تأييد كرده، يارانش را يارى فرما، و آنان كه از يارى أو سرباز زنند را بخودشان واگذار.
و جباران كافر را به واسطة أو درهم شكن، كافران و منافقان را توسط أو بقتل برسان، و تمام ملحدان را در شرق و غرب زمين، و در سرزمينها و درياهاى جهان، بوسيله حضرتش نابود ساز، و به ظهورش زمين را پر از عدل و داد كن، و دين پيامبرت - كه درود خدا بر أو و خاندانش باد - آشكار فرما.
پروردگارا! مرا از ياران و انصار و پيروان و شيعيان آن حضرت قرار ده،
و آنچه را كه خاندان پيامبر آرزومندند، و آنچه كه دشمنانشان از آن در هراسند را به من [با ظهور مولايم] بنمايان، اى خداى حق دعايم را مستجاب فرما، اى صاحب جلالت و بزرگوارى و بخشش، و اى مهربانترين مهربانان.
و در روايت ديگر اين دعا اين گونه آمده است:
سلام بر آل ياسين [خاندان پيامبر]، و اين فضل آشكارى است، و خداوند براى كسى كه أو را به راه راست هدايت كند صاحب فضل عظيم و بزرگ است، اى آل يس خداوند خلافت خود و دانش مقدراتش در آنچه در جهان تدبير فرموده و حكم كرده و اراده نموده، را به شما ارزانى داشت، و حجابها را براى شما بر طرف نمود.
وشما خازنان علم أو، و گواهان و دانايان و امينان أو، و سياست مداران بندگان، و اركان شهرها و مجريان احكام، و درهاى ايمان، و فرزندان پيامبران، و برگزيدگان رسولان و خاندان برگزيده پروردگار جهانيان مى باشيد.
و از تقديرات الهى عطاى محتوم و لازم اوست براى شما، هيچ چيزى نمى باشد جز آنكه سبب و علت آن شما هستند و راه آن بسوى شماست، اختيار الهى براى دوستان شما نعمت، و غضب أو انتقام خداوند از دشمنانتان مى باشد، راه نجات و فرارى جز شما نبوده و غير از شما راه فرارى نيست، اى چشمان بيناى الهى، و حاملان دانش أو، و جايگاههاى توحيد أو در زمين و آسمانش.
و تو اى مولاى من و اى حجت الهى باقيمانده كمال نعمت أو، و جانشين پيامبران و خلفاى او در تمامى زمانها، و رجعت كننده، كه تحقق بخش وعده الهى در حكومت حق و گشايش ما، و ياريگر ما و عزت بخش ما مى باشى.
سلام بر تو اى پرچم افراشته، و اى دانش سرشار، و پناه و رحمت گسترده، و وعده اى كه متحقق خواهد شد، سلام بر تو اى بينا و شنوا، كه مواثيق أو در ديدگاه خدا و عهدهايش بدست أو و سلطنتش به يارى اوست.
تو حكيمى هستى كه غضب أو را در انجام كار به تعجيل وا نمى دارد، و بزرگوارى هستى كه نگاهداشتن چيزى او را بخيل نمى كند، و دانايى هستى كه تعصب تو را به جهل دچار نمى سازد، جهاد تو در راه خدا با مشيت الهى توام، و مقاومت تو در راه أو انتقام أو، و صبر تو در راهش أو صبر الهى، و شكر تو در بر دارنده رحمت و فضل الهى براى توست.
سلام بر تو اى كه در حفاظت خدايى، خداوند نور پيشاپيش و پشت سر، و سمت راست و چپ، و بالا و پائين أو مى باشد، سلام بر تو اى كه نور ديدن و شنيدنش در قدرت الهى نگاهدارى شده است. سلام بر تو اى وعده ضمانت شده الهى، اى كسى كه پيمان أو گرفته شده و مؤكد گرديده است،
سلام بر تو اى خواننده بسوى خدا و ائينه صفات او، سلام بر تو اى خليفه الهى و ياور حق.
سلام بر تو اى حجت الهى و دليل اراده أو، سلام بر تو اى خواننده كتاب الهى و مبين آن، سلام بر تو در تمامى لحظات شب و روز، سلام بر تو اى باقيمانده خدا در زمينش، سلام بر تو آنگاه كه بر مىخيزى، سلام بر تو آن هنگام كه مى نشينى، سلام بر تو در زمانيكه مى خوانى و تفسير مى كنى، سلام بر تو هنگامى كه نماز خوانده و قنوت مى گيرى.
سلام بر تو آن هنگام كه به ركوع و سجده مى روى، سلام بر تو آن زمان كه به خدا پناه برده و او را مىستايى، سلام بر تو آنگاه كه به وحدانيت أو گواهى داده و او را تكبير مى گويى، سلام بر تو هنگامى كه حمد و ستايش أو گفته و استغفار مى كنى، سلام بر تو در آن زمان كه به تمجيد و تسبيح خدا مى پردازى.
سلام بر تو در شامگاهان و صبحگاهان، سلام بر تو آنگاه كه تاريكى شب فرا مى رسد، و آن گاه كه روشنائى روز در جهان پهنه مى گستراند، سلام بر تو در دنيا و آخرت، سلام بر شما اى حجتهاى الهى و حافظان ما، و هدايت گران ما و خوانندگان ما بسوى أو، و رهنمايان و پيشوايان ما.
سلام بر شما، شما نور ما و آبروى ما در هنگام نماز، و حافظان ما مى باشيد، و دعاهايمان و نمازها و روزه ها و استغفارها، و تمامى اعمالمان از شما مى باشد.
سلام بر تو اى امام امين، سلام بر تو اى امام آرزو كرده شده، سلام بر تو با تمامى جوانب سلام.
اى مولايم! گواهى بده كه من شهادت مى دهم به وحدانيت خداوند و عدم شريك براى أو، و اين كه محمد بنده و فرستاده اوست، دوستى براى خدا جز أو و خاندانش نمى باشد.
و اين كه أمير المؤمنين وحسن و حسين، وعلى بن حسين و محمد بن على و جعفر بن محمد، و موسى بن جعفر وعلى بن موسى، و محمد بن على وعلى بن محمد، وحسن بن على و تو، حجتهاى الهى مى باشيد، و پيامبران خوانندگان و هدايت گران راه شمايند.
شما اول و آخر و پايان مى باشيد، رجعت شما حق بوده و شكى در آن نيست، و [در آن روز] كه ايمان هيچ كس - اگر پيش از آن روز ايمان نياورده باشد يا در آن خيرى كسب نكرده باشد - به أو سودى نمى دهد.
و مرگ حق است و حساب گران در قبر منكر و نكير حق مى باشند، برانگيختن و مبعوث شدن حق بوده، و صراط و كمين گاه الهى، و ميزان
و حساب رسى حق است، و بهشت و جهنم حق و پاداش به اين دو به خاطر وعده و وعيد الهى حق است، و شفاعت شما حق است ورد نخواهد شد، از مشيت الهى سبقت نگرفته و به فرمان أو عمل مى كنيد.
و رحمت و قدرت از آن اوست، و نيكى و نعمت بدست اوست، جن و انس را براى بندگى خلق كرده و از بندگانش همين انتظار را دارد گروهى شقى وعده اى سعادتمند مى شود، شقى كسى است كه با شما مخالفت نموده و پيروان شما سعادتمند مى باشند.
و تو اى مولاى من بر آنچه تو را گواه گرفتم گواه باش، نزد خود از آن نگاهبانى كن، تا بر آن مرده و بر آن برانگيخته شوم، و بر اساس آن بعنوان دوست تو و بيزار از دشمنانت، و متنفر از كسانى كه بدخواه شمايند، و دوستدار دوستدارانت معرفى گردم.
حق چيزى است كه شما از آن خشنود باشيد و باطل امرى است كه مبغوض شما باشد، كار نيك كارى است كه بدان امر كرده، و كار زشت عملي است كه از آن نهى نموده باشيد، و حكم ثابت الهى حكمى است كه اراده شما بدان تعلق گرفته، و حكم تغيير پذير حكمى است كه بر اساس راه شما نباشد.
پس معبود حقى جز خدا نبوده و شريكى براى أو نيست، و محمد بنده و رسول اوست، وعلى أمير المؤمنين وحسن و حسين، وعلى و محمد
و جعفر، و موسى وعلى و محمد، وعلى وحسن و تو، حجت خدائيد، شما حجج الهى و برهان و دليل أو هستيد.
اى مولايم! از بيعتى كه خداوند از من گرفته، و آن مرگ در راه اوست، كه جان مؤمنين را بدان خريده باشد خرسند مى باشم، پس جانم به خداوند بزرگ كه شريكى ندارد و به رسول أو و به امير المؤمنين و به شما اى مواليان من، به اولين و آخرين شما، مؤمن مى باشد و يارى من براى شما آماده و محبتم تنها براى شماست، و بيزاريم از دشمنانتان كه اهل نبرد و جدالند ثابت و براى انتقام آماده است، من دوستدار شما هستم، و خداوند معبود حق مرا اين گونه قرار مى دهد، خداوندا، اجابت فرما، اجابت فرما.
در آنچه بدان معتقد شدم، و بدان چنگ زدم جز تو كسى را ندارم، مرا در آنچه به تو نزديك شدم نگاهبان باش، اى نگاهبان الهى و حجاب أو و بركت أو مرا بى نياز گردان، نزديك گردان، مرا درياب، مرا به خود متصل گردان و منقطع نساز.
پروردگارا! توسلم و نزديكيم بسوى تو به آنان است، پروردگارا بر محمد و خاندانش درود فرست و مرا به آنان متصل ساز و منقطع نكن، و به حجتت مرا نگهبان باش، و سلام تو بر آل يس، مولاى من تو نزد خدايت و خداى من آبرومند مى باشى، تو ستوده و بزرگوارى.
پروردگارا! از تو مى خواهم بنامت كه بدان خلق كرده، و در تو بوده و نزد
فرد ديگرى نيست، اى جاودان، اى خالق، اى برتر، اى منزه، اى مهربان، اى رؤوف، اى نيكى كننده.
از تو مى خواهم هم چنان كه أو را تازه آفريدى، بر محمد پيامبر رحمتت و مخلوق نورانيت، وجد هدايت گران رحمتت درود فرستى، و قلبم را از نور يقين و سينه ام را از نور ايمان، و فكرم را از نور ثبات، و تصميمم را از نور توفيق، و انديشه ام را از نور علم، و نيرويم را از نور عمل، و زبانم را از نور صدق و راستى، و دينم را از نور بصيرت، و ديدگانم را از نور ديدن، و گوشم را از نور پذيرش حكمت، و دوستيم را از نور دوستى محمد و خاندانش، و جانم را از نور بيزارى از دشمنانشان پر گردان.
تا آنگاه كه تو را ديدار كنم، و در حالى كه به عهد و ميثاقت وفا كرده باشم، و پس رحمتت را شامل من گردان، اى دوست، اى ستوده، اى حجت الهى، دعايم در معرض ديد تو و در معرض شنوايى توست، پس حاجتهايم را متحقق ساز، به تو پناه برده، با توام با توام با توام، شنيدنم و خشنوديم، اى بزرگوار.
3 - ادعيه آن حضرت در مورد نماز و آنچه به آن ارتباط دارد.
براى توجه نمودن به نماز بعد از گفتن تكبير در ركوع نمازهاى واجب در قنوت در حال قنوت در تعقيب نمازهاى واجب در استخاره در استخاره در نماز حاجت و استخاره
(8) دعاى آن حضرت براى توجه نمودن به نماز بعد از گفتن تكبير چهره ام را بسوى كسى قرار مى دهم كه آسمانها و زمين را خلق كرد، در حالى كه در راه مستقيم قرار داشته و تسليم أو هستم، و به دين حضرت ابراهيم و محمد و هدايت حضرت على قرار داشته و نسبت به خدا شريكى قرار نداده ام.
نماز و اعمالم و زندگى و مرگم براى پروردگار جهانيان بوده، شريكى براى أو نيست و بدين امر مأمور شده ام و از مسلمانان هستم.
پروردگارا! مرا از مسلمانان قرارده، از شر شيطان رانده شده به خداوند شنواى دانا پناه مى برم.
(9) دعاى آن حضرت بعد از ذكر ركوع در نمازهاى واجب پروردگارا! بر محمد و خاندانش درود فرست، و بر ناتوانى ما رحم نما، و به حق آنان بفريادمان برس.
(10) دعاى آن حضرت در قنوت پروردگارا! بر محمد و خاندانش درود فرست، و اوليائت را با قطعى ساختن وعده ات گرامى دار، و آنان را به آنچه از ياريت اميد دارند برسان، و دشمنى كسى كه به مخالفت تو برخاسته، و از محرمات تو سركشى نموده و آنها را انجام داده، و با كمك عنايات و نعمتهاى تو در صدد از هم گسستن حدت بر آمده، و با همان نعمتهايت قصد نيرنگ با تو را نموده، و بردبارى تو شامل حال أو گرديده، را از ايشان بازدار، تا أو را آشكار برگيرى، يا در حالى كه مغرور شده باشد از ريشه برآورى.
پروردگارا! بدرستى كه تو فرموده اى و فرموده است حق است: " آنگاه كه زمين سبزى و زينت به خود گرفت و اهل آن گمان كردند بر آن قادر هستند امر ما در شب يا روز فرا رسيد پس آن را نابود ساختيم گويا كه ديروز هيچ
سبزه اى وجود نداشته، اين چنين آيات را براى گروهى كه انديشه كنند شرح مى دهيم "، و نيز فرموده اى: " پس چون ما را به خشم آوردند از آنان انتقام گرفتيم. " و براستى كه آخرين فرصت نزد ما بسر آمده، و ما براى خشم تو غضبناك، بر يارى حق هماهنگ، و به آمدن فرمانت مشتاق، و براى تحقق يافتن وعده ات در انتظار بسر برده، و فرود آمدن عذابت را بر دشمنانت خواهانيم.
بارالها! پس در آن امر بما اذن ده، و راههايش را بگشاى، و نحوه بيرون آمدن از آن را آسان گردان، و زمينه هاى پيمودنش را فراهم نما، و راههاى آن را برويمان بگشاى، و سپاهيان و ياورانش را تأييد فرما، و عذابت را بر ستمگران زودتر برسان، و شمشير نعمتت را بر دشمنان معاندت بگستران، و انتقام خونها را بگير كه تو بسيار بخشنده و مكر كننده اى.
(11) دعاى آن حضرت در حال قنوت پروردگارا! اى صاحب ملك هستى، به هر كس كه خواهى ملك و سلطنت داده، و از هر كه خواهى جامه ملك بدر مى كنى، هر كه را خواهى عزيز گردانده، و هر كسى را كه بخواهى ذليل مى گردانى، خير و نيكى در دست توست، براستى كه تو بر هر چيز توانائى.
اى بزرگوار، اى بخشنده، اى صاحب جلالت و عظمت، اى بسيار
سخت گيرنده و صاحب قدرت، اى كسى كه هر چه اراده كند انجام پذيرد، اى صاحب نيروى جاودانه، اى مهربان، اى زنده در هنگاميكه هيچ زنده اى وجود نداشته باشد، اى زنده.
پروردگارا! از تو مى خواهم به آن اسم پنهان و پوشيده كه در عالم غيب نزد خودت قرارداده اى، و هيچ يك از مخلوقاتت بر آن آگاهى ندارند، و از تو مى خواهم به آن اسم كه به آن مخلوقاتت را هرگونه كه بخواهى در رحمها شكل مى دهى، و به آن اسم روزيهايشان را در چند طبقه تاريك از ميان رگها و استخوانها مى فرستى.
و از تو مى خواهم به آن نامت كه با آن ميان دلهاى دوستانت الفت داده، و نيز بين يخ و آتش هماهنگى برقرار كرده اى، كه نه اين آن را آب مى كند و نه آن اين را خاموش مى سازد.
و تو را مى خوانم به آن نامت كه با آن طعم آبها را پديد آورده اى، و تو را مى خوانم به آن نامت كه با آن آب را در ريشه هاي گياهان ميان طبقات خاك جارى ساخته اى، و آب را به رگ و ريشه درختان در ميان سنگ خارا فرستاده اى.
و از تو مى خواهم به آن نامت كه به آن طعم ميوه ها و رنگ آنها را پديد آورده اى، و از تو مى خواهم به آن نامى كه با آن پديد آورده و باز
مى گردانى، و تو را مى خوانم به آن اسم يكتاى بى همتاى. تو كه در وحدانيت يكتاست و در بى نيازى بى همتا. و تو را مى خوانم به آن نامت كه با آن آب را از سنگ سخت شكافته و از هر جا كه اراده نمودى جارى ساخته اى، و تو را مى خوانم به آن نامت كه با آن خلقت را آفريدى، و هر گونه كه خواسته اى و هر طورى كه خواسته اند روزيشان داده اى.
اى كسى كه روزها و شبها أو را تغيير ندهند، تو را مى خوانم به آنچه نوح تو را با آن خواند، آن هنگام كه تو را مخاطب قرارداد، پس أو و همراهانش را نجات داده و قومش را هلاك نمودى.
و تو را مى خوانم به آنچه خليل تو ابراهيم با آن تو را خواند، آنگاه كه تو را مخاطب قرارداد، پس أو را نجات داده و آتش را به روى سرد و سلامت نمودى.
و تو را مى خوانم به آنچه كليم تو موسى تو را با آن خواند، پس دريا (رود نيل) را شكافتى و او و بنى اسرائيل را نجات داده و فرعون و قومش را در آن غرق ساختى.
و تو را مى خوانم به آنچه روح تو عيسى تو را با آن خواند، آنگاه كه تو را مخاطب قرار داد، پس أو را از دشمنان نجات داده و بسوى خودت بالا بردى، و تو را مى خوانم به آنچه حبيب تو و برگزيده و پيامبرت محمد، تو را با آن خواند، پس دعايش را اجابت كرده و از احزاب و گروهها نجاتش دادى و بر دشمنانت ياريش نمودى.
و از تو مى خواهم به آن نامت كه هرگاه با آن خوانده شوى اجابت مى فرمايى ، اى كسى كه خلق و امر از آن توست، اى آنكه دانش أو همه چيز را فراگرفته، اى آنكه تعداد همه چيز را مى داند.
اى آنكه روزها و شبها أو را تغيير ندهند، و صداها بر أو مشتبه نگردد، زبانها بر أو پوشيده نمى ماند، و اصرار كنندگان أو را به ستوه در نياورند.
از تو درخواست مى كنم كه بر برگزيدگان خلقت محمد و خاندانش با برترين درودهايت درود فرستى، و بر تمامى پيامبران و فرستگانت كه هدايت را از جانب تو تبليغ كرده و پيمانهاى اطاعتت را محكم نمودند، درود فرستى، و بر بندگان صالحت درود فرست.
اى آنكه خلف وعده نمى كنى، وعده اى را كه به من داده اى تحقق بخش و اصحابم را برايم جمع كرده و آنان را صبور گردان، و مرا بر دشمنانت و دشمنان فرستاده ات يارى بخش، و دعايم را نا اميد مگردان، كه من بنده تو فرزند بنده ات، فرزند كنيزت هستم، اسير درگاه توام.
اى آقاى من تو هستى كه اين مقام را بر من منت نهاده اى و از ميان بسيارى از مخلوقاتت بر من تفضل فرموده اى.
از تو درخواست مى كنم، كه بر محمد و خاندانش درود فرستى و آنچه به من وعده كرده اى را تحقق بخشى، بدرستى كه گفتارت صادق بوده و خلف وعده نمى كنى، و بر هر چيز توانائى.
(12) دعاى آن حضرت بعد از نمازهاى واجب پروردگارا! مرا از غم واندوه و بيمناك بودن و وسوسه هاي شيطان رهايى بخش، به رحمتت اى مهربانترين مهربانان.
(13) دعاى آن حضرت در استخاره از آن حضرت روايت شده كه فرمود: در دو كاغذ مى نويسى: اختيار خداوند و پيامبرش براى فلان پسر فلان، و در يكى مى نويسى: بكن، و در ديگرى: نكن، سپس آنها را در دو گلوله گلى قرار داده و در قدح آبى مى اندازى، آنگاه وضو گرفته و دو ركعت نماز مى گذارى، و پس از آن اين دعا را مى خوانى:
پروردگارا! از تو طلب خير مى كنم، طلب خير كسى كه امورش را به تو
واگذار كرده و در آنها به تو توكل مى كند، و در آنچه بر أو وارد شده تسليم تو مى باشد.
خداوندا! براى من خير را اختيار كن نه شر، و مرا يارى نما و از خودت دور نساز، و به من قدرت عنايت فرما، و بسوى خير هدايتم كن و گمراهم ننما، و نسبت به قضا و قدرت راضى نموده، و مقدراتت را بر من مبارك گردان، تو هر چه بخواهى انجام داده و آنچه را بخواهى عطا مى فرمايى.
خداوندا! اگر خير و صلاح من در اين كار - كه اين چنين است - مى باشد، مرا بر انجام آن يارى ده و قادر ساز، و امر به انجام آن بنما، و راه هدايت را برايم تبيين فرما.
خدايا! و اگر غير از اين مى باشد، توجه مرا بسوى كارى كه خير من در آنست، معطوف كن، بدرستى كه تو قادر بوده و من توانا نيستم، و آگاه بوده و من آگاه نيستم، و تو داناى پنهانى ها هستى، اى مهربانترين مهربانان.
آنگاه سجده كرده و صدبار مى گويى:
از خداوند طلب خير همراه با سلامتي مى كنم.
پس سر برداشته در انتظار بيرون آمدن كاغذها از گلوله هاي گلى باش، هر كدام كه بيرون آمد به مقتضايش عمل نما.
(14) دعاى آن حضرت در استخاره از آن حضرت نقل شده: ده مرتبه سوره حمد را مى خوانى - و حداقل آن سه بار است و كمتر از آن يك مرتبه مى باشد - پس ده بار " انا انزلناه " را خوانده، آنگاه سه بار اين دعا را مى خوانى:
خداوندا! از تو طلب خير مى كنم، به جهت آنكه تو به سرانجام كارها دانائى، و با تو مشورت مى كنم به جهت گمان نيكويم به تو در آنچه بدان آرزومند و هراسانم.
بارالها! اگر اين كار فلانى از امورى است كه آغاز و انجامش با بركت توأم، و روزها و شبهايش بكرامت قرين گشته، خداوندا برايم در آن خير را اختيار فرما، كه سختى هايش را به آسانى و روزهايش را به شادمانى خاتمه دهى.
پروردگارا! اگر امر است فرمانبرى نموده، و اگر نهى است خود دارى كنم، خدا يا از تو طلب خير مى كنم، با رحمتت، خيرجوئى در سلامتي كامل.
آنگاه نيت كرده و قسمتى از تسبيح را بدست مى گيرى اگر تعداد آن قطعه زوج است آن كار را انجام ده و اگر فرد است انجام نده، يا بالعكس.
(15) دعاى آن حضرت در نماز حاجت و استخاره بنام خداوند بخشنده مهربان، پروردگارا از تو مى خواهم بنامى كه بر آسمانها و زمين حكم رانده و به آنان گفتى: به اختيار يا اكراه منقاد و مطيع گرديد، گفتند: مطيع تو هستيم، و بنامت كه بر عصاى موسى حكم رانده، پس آنگاه آنچه ساخته بودند را بلعيد.
و از تو مى خواهم بنامت كه قلبهاى ساحران را بسوى خود معطوف داشته تا آنجا كه گفتند: به پروردگار جهانيان ايمان آورديم، پروردگار موسى و هارون، تو پروردگار جهانيان هستى، و از تو مى خواهم با قدرتى كه هر چيز جديد بدان فرسوده شده، و هر شئ فرسوده متجدد مى گردد.
و از تو مى خواهم به تمام حقوقى كه براى توست و حقوقى كه براى خود قرار داده اى، اگر اين كار در دين و دنيا و آخرتم خير بدنبال دارد، بر محمد و خاندانش درود و سلام فرستى و آن را بر من آماده كرده و سهل و آسان گردانى، و بر من در آن لطف و مرحمت نمائى، بدرستى كه تو بهترين رحم كنندگانى.
و اگر بر آن در دين و دنيا و آخرتم شر مترتب مى باشد بر محمد
و خاندانش درود و سلام فرستى، و اين كار را به هر نحو و به هر چه كه مى خواهى از من دور دارى، و مرا نسبت به قضايت راضى گردانده و مقدراتت را بر من مبارك گردانى، تا اينكه تعجيل آنچه آن را به تأخير انداخته اى و تأخير آنچه تعجيل آن را مقدر كرده اى را خواستار نباشم.
بدرستى كه هيچ توان و نيرويى جز با كمك تو وجود ندارد، اى برتر، اى بزرگوار، اى داراى جلالت و اكرام.
4 - ادعيه آن حضرت در رفع شدائد و مهمات در شدائد و مهمات، معروف به دعاى علوى مصرى در كارهاى مهم، معروف به دعاى عبرات براى رهائى از دشواريها
(16) دعاى آن حضرت در شدائد و مهمات، معروف به دعاى علوى مصرى از محمد بن على علوى حسينى مصرى روايت شده كه گفت: از طرف يكى از رهبران كشور دچار مشكل بزرگى شده و غم شديدى مرا فرا گرفت، بطور يكه راه فرارى از آن متصور نبود.
تصميم گرفتم به كربلا رفته و مشكلم را با امام حسين عليه السلام در ميان گذارم، تا آنجا كه گويد:
در بين خواب و بيدارى امام زمان و خليفه الهى (عليه السلام) را ديدم كه فرمود: اى فرزندم از فلان شخص ترسيدى؟ گفتم: آرى، قصد آزارم را دارد، به اوليائم متوسل شدم تا مرا نجات دهند.
فرمود: چرا خدايت و خداى پدرانت را به دعاى پيامبران نمى خوانى، كه آنان اين دعا را در هنگام شدت و سختى خوانده و خداوند ناراحتيشان را بر طرف نمود، گفتم: با چه دعائى خدايشان را خواندند تا همان دعا را بخوانم؟
فرمود: شب جمعه از خواب برخيز و غسل كرده و نماز گذار، پس از انجام سجده شكر اين دعا را در حالى كه نشسته اى با تضرع و زارى بخوان:
پروردگارا! چه كسى تو را خواند و تو دعايش را اجابت نكردى، و چه كسى از تو درخواست نمود و به أو عطا نفرمودى، و چه كسى با تو مناجات كرد و او را نا اميد ساختى، يا خود را به تو نزديك نمود و او را دور ساختى.
خدايا! اين فرعون جبار است كه با عناد و كفر و سر پيچى و ادعاى ربوبيتش، و با علم به اينكه تو به نمى كند، و بازگشت نمى نمايد، و ايمان نمى آورد، و خاضع نمى گردد، دعايش را اجابت كرده و خواسته اش را برآوردى، به جهت بزرگوارى وجود و بخششت و كم ارزش بودن خواسته اش در مقابل عظمت تو.
تا بر عليه أو حجت و دليل داشته و آن را تأكيد نمائى، در آن هنگام كه گناه كرده و كفر مى ورزد، بر قومش برترى جسته، و ظلم و تعدى نموده و بسبب كفرش بر آنان افتخار مى كند، و بر اثر ستمگريش در حق خويش تكبر نموده، و به جهت بردباريت خود برتر بين گرديد، و بسبب جرأت و جسارتش بر عليه خويش چنين حكم كرد كه مجازات أو غرق شدن در آبست، و او را بدانچه خود بر عليه خويش حكم نمود مجازات كردى.
پروردگارا! و من بنده تو، پسر بنده تو و پسر كنيز تو بوده و معترف
به بندگى تو هستم، به خداوندى تو اقرار مى كنم و جز تو معبود و پروردگارى ندارم، و به اينكه تو پروردگارم بوده و بازگشتم بسوى توست اعتراف مى كنم، مى دانم كه تو بر هر كار قادرى، آنچه بخواهى انجام داده و به آنچه مى خواهى حكم مى كنى، بازخواست نشده و مانعى در انجام فرامينت ايجاد نمى شود، تو اول و آخر و ظاهر و باطن مى باشى.
از چيزى خلق نشده و از چيزى جدا نمى باشى، قبل از هر موجودى بوده و بعد از همه خواهى بود، و ايجاد كننده هر موجود بوده، همه چيزها را با محاسبه پديد آورده اى، و تو شنوا و بينائى.
و گواهى مى دهم كه اين چنين بوده و خواهى بود، و تو زنده و پايدارى، خواب و چرت تو را نمى گيرد و با اوهام توصيف نشده و با حواس درك نمى شوى، با مقياسات قياس نشده و به مردم تشبيه نمى گردى، تمامى مردمان بندگان و كنيزان تواند، و تو پروردگار و ما پرورش يافتگان توايم، تو آفريدگار و ما آفريده هاي تو، و تو روزى دهنده و ما از تو روزيمان را دريافت مى داريم.
پروردگارا! تو را سپاس كه مرا به صورت بشر خلق كردى، و بعد از آنكه كودكى بيش نبودم مرا بى نياز گرداندى، از پستان شير گوارايى به من روزى كرده و از غذاى پاك و پاكيزه به من خوراندى، مرا مرد نمونه و سالمى قرار دادى.
سپاسى كه بشمارش در نيايد و در مكانى نگنجد، سپاسى كه از تمامى سپاس سپاس گزاران برتر بوده و از سپاس هر چيز والاتر باشد، و عظيم تر و فراتر از تمامى اينها و هر چيز كه سپاس الهى را بگويد باشد.
و سپاس مخصوص خداوند است آنگونه كه خدا دوست دارد سپاسگزارى شود، و سپاس از آن اوست به تعداد مخلوقات و وزن آنها، و وزن سنگين ترين و سبك ترين آنها، و بشمارش بزرگترين و كوچك ترين مخلوقاتش.
و سپاس مخصوص خداست تا خشنود گردد و بعد از آن نيز، و از أو مى خواهم كه بر محمد و خاندانش درود فرستد و مرا مورد آمرزش قرار دهد و كلامم را سپاس گفته و بر من ببخشايد، بدرستى كه او توبه پذير و مهربان است.
پروردگارا! تو را مى خوانم بنامت كه برگزيده ات پدر ما حضرت آدم، در هنگام انجام خطا و احساس گناه تو را بدان نام خواند، و تو خطايش را بخشيده و توبه اش را پذيرفتى و دعايش را مستجاب كرده، و به أو نزديك بودى، اى نزديك، و از تو مى خواهم كه بر محمد و خاندانش درود فرستاده و خطايم را ببخشى و از من خشنود شوى، و اگر از من خشنود نمى باشى مرا كه گناهكار و خطاكار و ستمكار به خويش هستم، ببخشى، چرا كه مولا بنده اش را مورد بخشايش قرار مى دهد در حالى كه از أو خشنود نيست،
و نيز مخلوقاتت را از من خشنود گردانى و ضرر شان را از من دور دارى.
خداوندا! و تو را مى خوانم بنامت كه ادريس تو را بدان نام خواند، و أو را پيامبرى راستگو قرار داده، و مقام بلندى را به او عطا كرده، و دعايش را مستجاب نمودى، و به او نزديك بودى اى نزديك، بر محمد و خاندانش درود فرست و پايانم را به بهشت و جايگاهم را در رحمتت قرارده، و با عفوت مرا در بهشت ساكن گردان، و به قدرتت اى قادر مرا از حور العين تزويج كن.
بارالها! و از تو مى خواهم بنامت كه نوح در هنگامى كه شكست خورده و يارى مى خواست تو را بدان نام خواند، و تو با ران سيل آسا را برايش فرو فرستاده، و از زمين چشمه ها جوشيد و آب به اندازه مشخصى بالا آمد و تو أو را در كشتى نجات دادى.
و دعايش را اجابت كرده و به او نزديك بودى اى نزديك، بر محمد و خاندانش درود فرست و از ظلم هر ستمگر مرا رها ساخته، و شر پاد شاهان زورگو و دشمن متسلط و خوار شمرنده قدرتمند، و جبار كينه توز، و هر شيطان رانده شده و انسان خشمگين و نيز كيد هر حيله گر را از من دور دار، اى بردبار اى مهربان.
خدايا! و از تو مى خواهم بنامت كه بنده و پيامبرت صالح تو را بدان
نام خواند، و او را از فرو رفتن در زمين نجات داده و بر دشمنش پيروز گردانده، و دعايش را اجابت فرمودى، و به أو نزديك بودى اى نزديك، بر محمد و خاندانش درود فرستاده و مرا از شر دشمنان و حسد حسودان نجات داده، و مرا بكفايت خود كفايت كرده و به سرپرستى خود سرپرستى فرمائى، و به هدايتت قلبم را هدايت و به تقوايت ياريم گردانى، و مرا بدانچه خشنودى تو در آنست راهنمايى فرموده و به بى نيازيت بى نياز نمائى، اى مهربان.
بارالها! و از تو مى خواهم بنامت كه بنده و پيامبر و دوستت ابراهيم در هنگامى كه نمرود أو را در آتش انداخت تو را بدان نام خواند، و آتش را بر أو سرد و آرام گردانده و دعايش را اجابت كردى، و به أو نزديك بودى اى نزديك، بر محمد و خاندانش درود فرستاده و آتش دوزخت را بر من سرد گردانده و زبانه هاي آن را خاموش و از گرماى آن مرا نجات دهى، و آتش دشمنانم را به خود شان بازگردانده، وكيد شان را دامن گيرشان بنمايى، و آنچه به من عطا فرموده اى را بر من مبارك گردانى، هم چنان كه بر أو و پيروانش مبارك گرداندى، بدرستى كه تو بخشنده ستوده و برترى.
خداوندا! و از تو مى خواهم بنامت كه اسماعيل تو را بدان نام خواند، و او را پيامبر و فرستاده قرارداده، و حرمت را محل عبادت و جايگاه
آرامش أو نمودى، و با رحمتت دعايش را اجابت كرده، و به أو نزديك بودى، اى نزديك، بر محمد و خاندانش درود فرستاده و قبرم را وسيع و گناهانم را آمرزيده، و پشتم را محكم، و خطاهايم را ببخشى.
و مرا موفق به توبه نمايى، بهمراه بخشش گناهان، و مضاعف نمودن نيكيها، و بر طرف شدن مشكلات، و سود دهى تجارتها، و دفع آثار گناهان، بدرستى كه شنواى دعاها، و نازل كننده بركات، و دهنده حاجات، و عطا كننده خيرات، و قدرتمند آسمانهايى.
پروردگارا! و از تو مى خواهم بنامت كه فرزند دوستت [اسماعيل] كه أو را از كشته شدن نجات داده وفديه بزرگى را در مقابلش قراردادى، و كارد را برايش برگرداندى، و در حالى كه يقين به مرگ داشت و از كار پدرش خشنود بود با تو مناجات نموده.
و تو دعايش را مستجاب و به أو نزديك بودى اى نزديك، بر محمد و خاندانش درود فرستاده و مرا از هر بدى و ناراحتى رها ساخته، و هر ظلمت و نا اميدى را از من دورگردانى، و تمام امور دنيا و آخرتم و آنچه از آن در هراسم، وشر تمامى مخلوقاتت را كفايت فرمائى، به حق خاندان پيامبر.
پروردگارا! و از تو مى خواهم بنامت كه لوط تو را بدان نام خواند،
او و خاندانش را از فرو رفتن در زمين و نابودى و هر رنج و شدتى رهانيدى، و آنان را از سختى و مشكلات خارج ساخته و دعايش را اجابت كرده، و به أو نزديك بودى، اى نزديك، بر محمد و خاندانش درود فرستاده و پراكندگى هايم را مبدل به اجتماع، و چشمانم را به فرزندان و خانواده و اموالم شادمان سازى، و امورم را اصلاح و تمامى احوالم را مبارك گردانده و تمامى آروزهايم را برآورى.
و مرا از آتش رها ساخته وشر اشرار را كفايت فرمائى، به حق برگزيدگان نيكان، پيشوايان بزرگوار و نور انوار، محمد و خاندان پاك و پاكيزه و پيشوايان هدايتگر و برگزيده، كه درود تو بر تمامى آنان باد، و ما را همنشين ايشان گردان، و همراهى با آنان را بر ما منت گذار، وبما توفيق هم صحبتى با ايشان را عنايت نما، همراه پيامبران فرستاده شده و فرشتگان مقرب و بندگان صالح و فرمانبران درگاهت، و حاملان عرش و فرشتگان درگاهت.
بارالها! و از تو مى خواهم بنامت كه يعقوب، در هنگامى كه چشمانش كور و زندگيش پراكنده و فرزندش گم شده بود، تو را بدان نام خواند، و تو دعايش را اجابت و خانواده اش را مجتمع و چشمانش را روشن و مشكلش را بر طرف نمودى.
و به او نزديك بودى اى نزديك، بر محمد و خاندانش درود فرست و پريشانى زندگيم را بر طرف، و چشمانم را به فرزندان و خانواده و اموالم روشن، و كارهايم را اصلاح، و تمامى لحظات زندگيم را مبارك گردانى، و آروزهايم را برآورده و كارهايم را اصلاح نمايى، و بر من منت گذار، اى بزرگوار، اى صاحب اخلاق نيكو، به رحمتت اى مهربانترين مهربانان.
خداوندا! و از تو مى خواهم بنامت كه بنده و پيامبرت يوسف تو را بدان نام خواند، و او را از تاريكيهاى چاه نجات داده، و مشكلش را حل نموده، وكيد و مكر برادرانش را بر طرف، و او را بعد از بندگى پادشاه نمودى، و دعايش را مستجاب كرده، و به أو نزديك بودى اى نزديك، بر محمد و خاندانش درود فرستاده و مكر هر حيله گر وشر هر حسودى را از من بر طرف سازى، تو بر هر كار قادر و توانائى.
پروردگارا! و از تو مى خواهم بنامت كه بنده و پيامبرت موسى بن عمران، آنگاه كه فرمودى: " و از جانب طور امين او را خوانده و به خود نزديك نموديم "، تو را خواند، و راه خشكى در بين دريا برايش مهيا ساخته و او و پيروانش از بنى اسرائيل را نجات، و فرعون و هامان و يارانشان را
غرق نمودى، و دعايش را اجابت، و به او نزديك بودى اى نزديك.
از تو مى خواهم كه بر محمد و خاندانش درود فرستاده و مرا از شر مخلوقاتت در امان قرار داده، و عفوت را شامل من گردانى، و فضل خود را بر من ارزانى دارى، تا از تمامى مخلوقاتت بى نياز گردم و مشمول غفران و خشنودى تو بشوم، اى سرپرست من و سرپرست مؤمنين.
بارالها! و از تو مى خواهم بنامى كه بنده و پيامبرت داود تو را بدان نام خواند، و دعايش را اجابت، و كوهها را مسخر او گرداندى، كه همراه أو صبحگاه و شامگاهگان تسبيح گفته، و پرندگان در تسخير أو بوده، و پادشاهيش را محكم نموده، و حكمت و قضاوت به او عطا كردى، و آهن را برايش نرم، و صنعت ساختن سپر را به او تعليم نموده، و خطايش را بخشيدى.
و به أو نزديك بودى اى نزديك، بر محمد و خاندانش درود فرست و تمام كارهايم را مسخرم گردان، و مقدرات را بر من آسان نما، و غفران و بندگيت را روزيم نما، و ظلم ستمكاران وكيد دشمنان و مكر حيله گران و قدرت نمائى جباران زمان و حسد حسودان را از من دورنما، اى امنيت بخش وحشت زدگان، و اى همسايه پناه خواهان، و اى محل وثوق معتمدان، اى دستگيره مؤمنان، و اى اميد اميدواران، و اى معتمد صالحان، اى مهربان مهربانان.
پروردگارا! و از تو مى خواهم بنامى كه بنده و پيامبرت سليمان بن داود آنگاه كه گفت: " پروردگارا سلطنت و پادشاهى بزرگى به من عطا فرما كه بعد از من به كسى عنايت نمى نمايى بدرستى كه تو عطا كننده هستى "، تو را بدان نام خواند.
و دعايش را اجابت و مخلوقات را مطيع أو گردانده، و باد را مركب أو قرارداده، و زبان پرندگان را به أو تعليم نمودى، و جن را مسخر أو كردى، كه گروهى بناء وعده اى غواص و بعضى را به اسارت در آورد، اين فضل و احسان تو بود نه عنايت شخص ديگرى.
و به أو نزديك بودى اى نزديك، بر محمد و خاندانش درود فرست، و قلبم را هدايت كرده، و جانم را از پراكندگى دور دار، و امورم را كفايت و ترسم را امنيت بخش، و اسارتم را مبدل به رهايى كرده و پشتم را قوى گردان، و به من مهلت ده، و دعايم را اجابت و سخنم را بشنو، و جهنم را جايگاه و دنيا را مهمترين مقصد من قرار مده، و روزيم را گسترده و اخلاقم را نيكو و مرا از اسارت رهايى بخش، تو آقا و مولا و آروزى منى.
پروردگارا! و از تو مى خواهم بنامت كه ايوب در هنگامى كه بعد از سلامتي بلا، و بعد از عافيت بيمارى، و بعد از گشايش زندگى سختى بر أو مسلط شد، تو را بدان نام خواند، پس نا راحتيش را بر طرف و خانواده
و همانند آن را به دو بخشيدى، در هنگامى كه تو را مشتاقانه و با اميدوارى به فضلت خواند و ناراحتيش را بر تو عرضه داشت و گفت: " پروردگارا رنج و بلا مرا فراگرفته و تو مهربانترين مهربانان هستى ".
پس دعايش را اجابت و ناراحتيش را بر طرف و به دو نزديك بودى اى نزديك، بر محمد و خاندانش درود فرست و ناراحتيم را بر طرف و در جانم و خانواده، و اموال و فرزندان و برادرانم سلامتي و عافيت عطا كن، عافيتى كه جاودانه، كامل، هدايتگر، رشد كننده، و بى نياز كننده از پزشك و دارو باشد، و آن را در پوست و گوشتم قرارده، و مرا از گوشها و چشمانم بهره مند ساز و تا لحظه مرگ آنها را در سلامتي كامل قرارده، تو بر هر كار قادر و توانائى.
بار الها! و از تو مى خواهم بنامت كه يونس بن متى در شكم ماهى و در سه تاريكى، تو را بدان نام خواند و گفت: جز تو معبودى نيست و پاك و منزهى و من از ستمكاران هستم و تو مهربانترين مهربانانى.
پس دعايش را اجابت و بوته كدويى را برايش روياندى، و او را بسوى صد هزار انسان يا بيشتر فرستادى، و به أو نزديك بودى اى نزديك، بر محمد و خاندانش درود فرست و دعايم را اجابت، و مرا مشمول عفوت
گردان، كه در درياى ظلم به خويشتن غرق شده، و ديون بسيارى از مخلوقاتت بر ذمه من مى باشد، و بر محمد و خاندانش درود فرست و مرا از آنان پوشيده دار و از آتش جهنم رهايى بخش و در اين لحظه از آزاد شدگان و رهايى يافتگان از آن قرارده، به منتت اى منت گذار.
پروردگارا! و از تو مى خواهم بنامت كه بنده و پيامبرت عيسى بن مريم، هنگامى كه أو را به روح القدس تأييد كرده و در گاهواره به سخن درآوردى، تو را بدان نام خواند، پس به فرمان تو مردگان را زنده و بيماران را شفا، و از گل همانند پرنده خلق كرده، و با فرمانت پرنده به پرواز در آمده، و به أو نزديك بودى اى نزديك، بر محمد و خاندانش درود فرست و مرا براى آن كار كه خلق كرده اى فارع گردان، و بدان چه متكفل آن شده اى مشعول نساز، و مرا از بندگان و زاهدان در دنيا و از كسانى كه ايشان را براى سلامتي خلق كرده و آنان را بدان گرامى داشته اى قرارده، اى بزرگوار اى برتر اى والاتر.
بارالها! و از تو مى خواهم بنامت كه آصف بن برخيا براى آوردن تخت ملكه سبا تو را بدان نام خواند، و كمتر از چشم برهم نهادن آن را منتقل نمود، تا اينكه در جلوى ديدگانش قرار گرفت، آنگاه كه آن را ديد گفته شد:
تخت تو همين است؟ گفت: گويا همين باشد.
پس دعايش را اجابت و به او نزديك بودى اى نزديك، بر محمد و خاندانش درود فرست و گناهانم را بر من ببخشاى، و نيكيهايم را قبول، و توبه ام را پذيرفته، و فقرم را مبدل به بى نيازى، و شكستگيم را جبران فرما، و قلبم را بنامت زنده و مرا در سلامتي زنده بدار و بميران.
خداوندا! و از تو مى خواهم بنامى كه بنده و پيامبرت زكريا تو را بدان نام خواند، در هنگامى كه خواهنده و اميدوار به فضل و بخششت، در محراب عبادت با صداى آهسته تو را مخاطب قرار داد و گفت: " پروردگارا به من فرزندى عطا فرما كه وارث من و خاندان يعقوب باشد و از أو خشنود باش ".
پس به أو يحيى را بخشيده و دعايش را اجابت كرده، و به أو نزديك بودى اى نزديك، بر محمد و خاندانش درود فرستاده و فرزندانم را برايم باقى گذار و مرا از آنان بهره مند ساز، و من و ايشان را از مؤمنين به أو، و مشتاقان ثوابت، و ترسندگان از عقابت، و اميدواران به آن چه نزد توست، و مأيوسان از آنچه نزد غير توست قرارده، تا اينكه ما را زنده نگاه دارى به زندگانى پاكيزه، و بميرانى مردن پاكيزه، تو بر هر كار قادرى.
پروردگارا! و از تو مى خواهم بنامى كه همسر فرعون تو را بدان نام خواند،
آن گاه كه گفت: " پروردگارا خانه اى در بهشت برايم آماده نما، و مرا از فرعون و كار أو رها ساز و از گروه ستمكاران نجات ده ".
پس دعايش را اجابت و به او نزديك بودى، اى نزديك، بر محمد و خاندانش درود فرستاده و چشمانم را با ديدن بهشت و اوليائت روشن و به محمد و خاندانش مرا شادمان گردان، و با آنان و همنشينى و نزديكى با ايشان مرا مأنوس نما، و مرا در بهشت مستقر كرده، و از آتش و آنچه براى اهل آن از غل و زنجيرها و انواع عذابها و عقابها آماده نموده اى با عفوت نجات ده.
خداوندا! و از تو مى خواهم بنامت كه بنده و راستگويت مريم بتول و مادر حضرت عيسى تو را بدان نام خواند، آنگاه كه گفتى: " و مريم دختر عمران كه فرجش را محافظت نموده و مادر آن از روحمان دميديم و كلمات پرودگارش و كتابهاى او را تصديق كرده و از عابدان گرديد ".
و دعايش را اجابت و به أو نزديك بودى اى نزديك، بر محمد و خاندانش درود فرست و مرا در پناه محكم خود قرار ده و در حجاب خود مستور بدار، و به حرز محكم خود محفوظ نما، و به كفايت كافى ات مرا از
شر هر ستمگر، و ظلم هر تجاوزگر، و مكر هر حيله گر، و نيرنگ هر نيرنگ باز، و سحر هر ساحر، و ستم هر سلطان ستمگر كفايت فرما، به قدرتت اى قدرتمند.
پروردگارا! و از تو مى خواهم بنامى كه بنده و پيامبر، و بر گزيده و منتخبت از مخلوقاتت، و امين بر وحيت، و مبعوث به بندگانت، و فرستاده ات بسوى مردم، محمد، بنده ويژه و خالص تو كه درودهايت بر أو و خاندانش باد تو را بدان نام خواند.
پس دعاى أو را اجابت و به لشكريانى كه ديده نمى شد أو را يارى كردى، و حق را برتر و باطل را ضعيف و خوار گرداندى، و به أو نزديك بودى اى نزديك، بر محمد و خاندانش درود فرست، درودى پاك و پاكيزه، و رشد كننده و جاودانه و مبارك، هم چنان كه بر جدشان ابراهيم و خاندانش درود فرستاده، و برايشان مبارك گرداندى، و سلام فرست برايشان هم چنان كه بر آنان سلام فرستادى، و از جانب خود برايشان افزون فرما.
و مرا در زمره ايشان و بهمراه آنان قرارده و با آنها و در زمره ايشان محشور فرما، تا اينكه از حوض آنان مرا سيراب كرده، و در زمره آنان داخل فرمائى، و با آنان مجتمع گردانده و چشمانم را به ايشان روشن گردانى، و خواسته ام را اجابت و آرزوهايم را در دين و دنيا و آخرت
و زندگى و مرگ عطا فرمايى، و سلامم را به آنان رسانده و جواب سلام ايشان را به من برگردانى، و درود و رحمت و بركتهايت برايشان باد.
خداوندا! تو كسى هستى كه در نيمه هاي هر شب ندا مى كنى: آيا خواهنده اى هست كه به أو عطا كنم، آيا خواننده اى هست كه دعايش را اجابت كنم، آيا استغفار كننده اى هست كه او را ببخشم، آيا اميدوارى هست كه اميدش را بر آورم، آيا آرزومندى هست تا أو را به آرزويش برسانم.
من در درگاه تو ايستاده و خواهنده تو ام، بيچاره درگاهت هستم، ناتوان و فقير توام، آرزومند درگاهت، اميدوار فضل و رحمتت، و آرزومند عفو و مغفرتت، و خواهنده غفران و ببخش توام.
پس بر محمد و خاندانش درود فرست و خواسته ام را عطا، و آرزويم را برآور، فقرم را جبران، و به عصيان و سر كشى ام رحم نما، و از گناهانم درگذر، و آنچه از بندگانت بر ذمه من هست را بر من ببخشاى، و ضعفم را تقويت، و بيچارگى ام را مبدل به عزت، و جايگاهم را محكم گردان، و گناهم را مورد بخشايش قرار ده، و فكرم را رشد، و ما لم را از حلال افزون فرما.
و در تمام كارها و اعمالم خير مقدر كن، و مرا بدان راضى و خشنود گردان، و مرا و پدر و مادرم و فرزندانشان، از آنان و مردان مؤمن و مسلمان،
زنده يا مرده ايشان را بيامرز، تو شنونده دعاها مى باشى.
و از نيكى كردن به پدر و ما در آنچه مرا مستحق ثواب تو و بهشتت مى كند به من الهام كنى، نيكيهاى ايشان را قبول و گناهانشان را ببخشاى، و ايشان را در مقابل بهترين عملي كه نسبت به من انجام داده اند پاداش و بهشت عطا كن.
خداوندا! يقين دارم كه به ستم كردن امر نكرده و بدان خشنود نمى باشى، و ميل به آن نداشته و آن را نمى خواهى و دوست ندارى، اين گروه را مى بينى كه به ظلم و ستم بندگانت، و تعدى و تجاوز بنا حق و ظالمانه و دشمنانه و خصمانه بر عليه ما مشغولند.
اگر براى ايشان مدت و زمانى تعيين كرده اى كه بايد آن را بپايان رسانند، يا اجلهايى را بر ايشان معين ساخته اى كه بايد بدانها برسند، خود فرموده اى و سخن تو حق و وعده ات صادق است كه: " خداوند آنچه بخواهد را محو يا تثبيت مى كند و كتاب تغيير ناپذير نزد اوست. " پس من از تو مى خواهم بتمامى آنچه پيامبران و رسولانت تو را بدانها خواسته اند، و از تو مى خواهم بدآنچه بندگان صالحت و فرشتگان مقربت از تو طلب كرده اند، كه اين مقدرات را از كتاب تغيير ناپذيرت محو كرده، و بر ايشان اضمحلال و نابودى را رقم زنى.
تا اجلهايشان نزديك و مدتشان بسر آمده و ايامشان به پايان رسيده و عمرشان تمام شود، و فاسقانشان نابود و گروهى از ايشان را بر گروه ديگر مسلط فرمايى، تا احدى از ايشان باقى نمانده و رستگار نگردد، اجتماعشان را پراكنده، و سلاحشان را سست، گروهشان را متفرق، و اجلهايشان را مقطوع، و عمرشان را كوتاه، و قدمهايشان را متزلزل گردانده، و شهرهايت را از آنان پاك گردان و بندگانت را بر آنان مسلط فرما.
چرا كه ايشان سنتت را تغيير داده و عهدت را شكسته و حرمتت را هتك كرده اند، و آنچه نهى كرده اى را انجام داده، و بسيار سركشى نموده و به گمراهى عميقى فرو رفته اند.
پس بر محمد و خاندانش درود فرست و به پراكندگى اجتماعشان، و مرگ زندگانشان، و غارت همسرانشان فرمان بده، و بندگانت را از ستم ايشان رها ساخته و قدرتشان را از تجاوز نمودن سلب كن، و زمينت را از آنان پاك گردان، و به نابودى زراعتشان و از بين رفتن اموالشان، و پراكندگى گروهشان، و نابودى ساختمانهايشان فرمان بده، اى صاحب جلالت و بزرگوارى.
اى معبود من و معبود هر چيز، و پروردگار من و پروردگار هر چيز، از تو مى خواهم، و تو را مى خوانم به آنچه دو بنده و رسول و پيامبر و برگزيده ات، موسى و هارون، تو را بدان خواندند، در زمانى كه تو را با اميد به فضلت مخاطب قرارداده و گفتند:
" پروردگارا به فرعون و يارانش زمينت و اموال بسيارى را در زندگى دنيا دادى، پروردگار تا از راهت مردم را گمراه كنند، پروردگارا اموالشان را نابود و قلبهايشان را قسى گردان تا آنگاه كه عذاب دردناك جهنم را نديده اند ايمان نياورند ".
پس بر اين دو نفر به اجابت دعايشان منت نهاده و نعمت عطا كردى، تا آنكه فرمانت را به ايشان ابلاغ فرمودى كه: " دعاى شما اجابت شد پس پايدار باشيد و راه نادانان را پى نگيريد. " [از تو مى خواهم] كه بر محمد و خاندانش درود فرستى و اموال اين گروه ظالم را سلب، و قلبشان را قسى، و ايشان را در زمين فرو برده، و در دريا غرقشان سازى، چرا كه آسمانها و زمين، و آنچه در آنهاست از آن توست، قدرت و نيرويت را در قبال ايشان به مردم بنمايان، و اين كار را نسبت به ايشان انجام ده، و در اين عمل تسريع فرما.
اى بهترين فردى كه مورد سؤال واقع شده، و بهترين فردى كه خوانده شده، و برترين فردى كه در برابرش خضوع انجام گرفته، و دستها بسويش بالا رفته، و زبانها او را ناميده، و چشمها به أو دوخته شده، و قلبها به او مايل گرديده، و گامها بسوى او برداشته شده، و محاسبه اعمال بدست اوست.
پروردگارا! و من بنده توام، از تو مى خواهم به برترين نامهايت، و تمام نامهايت برتر است، بلكه از تو مى خواهم به تمامى نامهايت، كه بر محمد و خاندانش درود فرستاده و ايشان را در خانه هايشان هلاك گردانده و نابود نمايى، و آنان را با تيرهاى بلا سنگباران كن، و به صورت بر زمين انداز، وكيد و مكرشان را به خودشان بازگردان، و ايشان را به پشيمانيشان مؤاخذه كن.
تا پس از نخوت و غرور ذليل و خوار شده، و بعد از تكبر و زورگوئى خاشع و هلاك گردند، ذليلانى كه اسير در چنگال دامهايى هستند كه اميد داشتند ما را در آنها ببينند، و قدرت و نيروى خود را بر عليه ايشان به ما نشان ده، و همانند گروههاى ظالم و ستمگر ايشان را عذاب فرما، بدرستى كه مؤاخذه تو دردناك و شديد، و مؤاخذه شخص قدرتمند و توانا مى باشد، همانا تو قدرتمند و توانائى، عقابت شديد و عذابت دردناك است.
پروردگارا! بر محمد و خاندانش درود فرست و عذابى كه براى ستمگرانى همانند ايشان، و مسخره كنندگان مشابه آنان آماده ساخته اى، را در حق ايشان تسريع فرما، و بردباريت را از ايشان زائل، و غضبت كه هيچ كس را ياراى مقاومت در برابر آن نيست را برايشان فروريز، و با فرمانت كه تخلف پذير نمى باشد دستور در تسريع اين امور را صادر كن
بدرستى كه تو شاهد هر سخن و داناى هر گفتارى، و هيچ يك از اعمال مخفى شان از ديد تو پنهان نمى باشد، و هيچ كار خائنانه آنان از ديد تو زائل نمى گردد، و تو داناى پنهانى ها، و آگاه به ضمائر و قلبهائى.
پروردگارا! و از تو مى خواهم و تو را مى خوانم به آنچه آقايم نوح از تو خواست و تو را خواند، آنگاه كه گفتى: " و به تحقيق نوح ما را خواند و ما بهترين اجابت كنندگان هستيم. " آرى، پروردگارا تو والاترين اجابت كننده، و بهترين خوانده شده، و بهترين خواسته شده، و والاترين عطا كننده مى باشى، تو كسى هستى كه خواهنده ات نا اميد نشده و دعاى آرزومندت تو را ملول نكند، كثرت حوائج و انجام آنها تو را سست نمى كند، بدرستى كه انجام خواست تمامى مخلوقاتت براى تو سريع تر از چشم برهم نهاندن و خفيف تر و سبك تر از بال مگس مى باشد.
و اى آقايم و مولايم و معتمدم و اميدم، حاجتم بسوى تو آنست كه بر محمد و خاندانش درود فرستاده و گناهانم را ببخشى، بسوى تو آمده ام در حالى كه پشتم از گناهان بزرگ سنگين شده، و حقوق فراوانى از بندگانت بر عهده من است كه راه رهايى از آن جز بوسيله تو ميسر نيست، و كسى جز تو بر آن قادر نبوده و بر آن توانا نيست.
اى آقايم! كثرت گناهانم را به اشكهاى اندكم ببخشاى، بلكه به قساوت قلب و خشكى چشمم، نه، بلكه به رحمتت كه تمامى اشياء را فراگرفته است، و من نيز چيزى هستم و بايد مرا نيز فرا گيرد.
اى رحمان اى رحيم اى مهربانترين مهربانان، در اين دنيا مرا به بلائى امتحان مفرما، كسى را كه بر من رحم نمى كند بر من مسلط مكن، و مرا بگناهانم هلاك نساز، و رهائيم را از هر زشتى آسان فرما، و هر ستمى را از من دور كن، و حجابم را ندر، و روزى كه تمامى مخلوقاتت را براى حساب جمع مى كنى مرا مفتضح منما، اى دارنده عطا و ثواب بسيار.
از تو مى خواهم كه بر محمد و خاندانش درود فرستى و در زندگانى سعادتمندان زنده، و در مرگ شهيدان مرا بميرانى، و همچون دوستانت مرا قبول كرده، و در اين دنياى پست مرا از شر پادشاهان و گناهكاران و اشرار و دوستدارانشان محافظت فرمائى.
وشر طاغيان و حسودان وشرجويان و دوستان آنان را از من نگاهدارى، تا مرا از مكر حيله گران كفايت كرده و چشمان كافران را از من دور دارى، و زبان گناهكاران را از من لال، و دستهاى ستمگران را از من باز داشته، و مرا از كيدشان رهائى بخشى، و ايشان را به ناراحتيشان بميرانى، و به گوشها و چشمان و قلبهايشان مشغول سازى.
و در تمام اينها مرا در امنيت و آسايش و حرز و پادشاهى، و حجاب و حفاظت و حراست خود قرارده، و بدرستى كه سر پرست من خداست كه كتاب را نازل كرد و او سر پرست رستگاران است.
پروردگارا! به تو پناه برده و به تو متوسل مى گردم، و براى تو عبادت كرده و اميدم به توست، و از تو يارى مى جويم، و از تو طلب كفايت مى كنم، و به تو پناهنده مى گردم، و به تو توانا مى شوم، و از تو مى خواهم كه بر محمد و خاندانش درود فرستاده و مرا جز با گناهان بخشيده، و سعى و تلاش ستايش شده، و تجارتى كه نابودى ندارد باز نگردانى، و آنچه شايسته توست و نه آنچه من شايسته آنم را به من عطا فرمائى، بدرستى كه تو ا هل تقوى و بخشش و اهل فضل و رحمت مى باشى.
خداوندا! دعايم را طولانى و گفتارم را بدرازا كشاندم، و سينه تنگم مرا بدين جا كشاند، و مرا بدان وادار نمود، در حالى كه مى دانستم به اندازه نمك در خمير دعا كفايت مى كند، بلكه تصميم جزم كافى است، و اين كه انسان با نيتى صادقانه و با زبان راست بگويد: پروردگارا، و تو در جايگاه گمان بنده ات به تو مى باشى، و قلبم با تصميم جازم تو را خوانده است.
پس از تو مى خواهم كه بر محمد و خاندانش درود فرستاده و دعايم را مقرون به اجابت گردانده، و آنچه از تو آرزومندم را به من عطا كنى، كه منت نهادنى است از طرف تو بر من و فضل و عنايت توست، و من جايگاهم را تغيير ندهم جز به انجام تمامى خواسته هايم، بدرستى كه اين كار بر تو آسان و ارزش آن نزد من بسيار زياد است، و تو بر آن قادر و توانائى، اى شنوا و اى بينا.
بارالها! و اين جايگاه پناهنده تو از آتش، و فرار كننده اى از خود بسوى تو از گناهانى كه أو را فراگرفته، و عيبهائى كه أو را مفتضح كرده است مى باشد، پس بر محمد و خاندانش درود فرست و نظر رحمتت را بر من افكن، تا با آن بسوى بهشتت رهنمون شده، و مرا مشمول لطفت قرارده تا از عقابت رهايى يابم.
بدرستى كه بهشت و جهنم براى تو و بدست تو و كليدهاى باز و بسته شدنش نزد توست، و تو بر آن قادرى و براى تو سهل و آسان مى باشد، و اى توانا آنچه خواسته ام را عطا فرما، و قدرت و نيرويى جز با نيروى خداوند برتر و والاتر نبوده، و خدا ما را كافى است، و او بهترين وكيل است.
(17) - دعاى آن حضرت در كارهاى مهم، معروف به دعاى عبرات پروردگارا! از تو مى خواهم اى رحم كننده بر اشكها، و اى بر طرف كننده غمها، و اى تسلى بخش دردها، توئى كه ابرهاى تيره محنتها و دردها كه سنگينى نموده را زدوده، و ابرهاى فتنه و آشوب كه فراگير شده را زائل مى سازى، و گياهان آن را نابود، و ساختمانهايش را منهدم، و استخوانها را پوسيده مى كنى، ستم كشيده را مسلط، و طلب شده را طلب كننده، و مظلوم را زورمند، و كسى كه در معرض تعرض مى باشد را قادر مى گردانى.
بار الها! چه بسيار بنده اى كه تو را ندا كرده: پروردگارا مورد ستم واقع شده ام مرا يارى كن، پس تو براى يارى أو بارانى سيل آسا از آسمان برايش فرو فرستادى، و چشمه هايى را گشوده و آب به اندازه مشخصى بالا آمد، و از نگاهبانيت أو را بر روى كشتى حمل نمودى.
اى آنكه هر گاه بنده در تاريكى شب متحيرانه تو را بخواند، و دوست مهربانى براى يارى و پناه نداشته باشد، از يارى تو پناه ودادرسى مى يابد، و دوستى كه او را بسوى خود خوانده، و از سختى رهائيش داده، و راههاى گشايش را برايش مى نماياند.
خداوندا! اى آنكه قدرتش برتر، و عقابش براى جباران ستمگر دردناك، و براى هر كافر درهم كوبنده است، از تو مى خواهم كه نظر رحمتى بر من افكنى، كه تاريكى پايدارى كه بر اثر بيمارى بر من مسلط شده، و سينه ها از وجود شير تهى، و زراعتها نابود، و اشكها خشك، و قلبها مأيوس، و جانها بسببش از بين مى رود را زائل سازى.
بارالها! اغراض و اميالى كه ايجاد و بقاء آن بدست توست، و رهايى از آنها تنها با داخل شدن به بهشت ميسر مى باشد را از دسترسى شيطان و هلاكت و نابودى بدست آن رهائى بخش.
پروردگارا! چه كسى سزاوارتر از توست كه از حريمت دفاع كند، و چه كسى شايسته تر از توست كه از محرماتت ممانعت به عمل آورد.
بار الها! كارم سخت شده آن را آسان نما، و مرا برنج انداخته آن را سهل گردان، و قلبها به لرزه در آمده آن را تسلى بخش، و جانها را وحشت فراگرفته آن را آرام گردان.
خداوندا! خداوندا! گامهاى لغزيده و افكار حيرت زده و گمراه را تدارك كن، اگر جبران شكستگى اش را ببيند، و رهايى اسارتش و پناه خواهى پناهنده اش را بنگرد، از نارا حتى متضرر شود و ناله و فرياد سر دهد.
پس اى مولايم آيا أو كه اميدوار به توست را در چنگال بلا رها مى كنى، آيا أو كه به تو پناهنده است را در درياى بيكران غوطه ور باقى مى گذارى.
مولايم! اگر در تقوى و خويشتن دارى خود را برنج نمى اندازم، و در عبادت و بندگى به مقام و خشنودى تو نرسيده ام، و در زمره گروهى قرار نگرفته ام كه دنيا را رها ساخته اند.
شكمهايشان از گرسنگى به كمر چسبيده، و لبها از تشنگى خشك، و ديدگان از اشك كور گرديده است، بلكه با اعمالي اندك و گناهان و خطاهاى بسيار و جانى كه به راحتى خود كرده و به كارهاى زشت عادت نموده نزد تو آمده ام.
پروردگارا! آيا براى رسيدن به تو و چنگ زدن به ريسمانت كفايت نمى كند كه دوستدار اولياء تو و محب آنان بوده، و همانند ايشان خود را براى تحمل بلاها آماده ساخته، و رنج و ناراحتى مرا فراگرفته است.
آيا كفايت نمى كند كه در ميان ايشان مظلوم بوده و خشم خود را فرو مىنشانم و در غمها و غصه ها غوطه ور مى باشم.
خدايا! آيا اين اعمال احترامى برايم نزد تو نمى آورد كه زائل نشود، و ذمه اى كه مرا از بلاها در امان دارد، پس پروردگارا چرا مرا كه در گناهان غرق شده ام را باز نمى دارى، و مرا كه به آتش دشمنت سوخته ام را رها مى سازى.
مولايم! آيا براى دوستانت نزد دشمنانت راههاى خطر را گشوده، و براى نيرنگهايشان آنان را كمين گاه قرارداده، و ايشان را در اختيار آنان قرار مى دهى، در حالى كه تو مالك جانهايشان مى باشى، كه اگر آن را قبض كنى نابود مى شوند، و تمامى اعضاء وجودشان در قدرت توست، كه اگر رهايشان سازى خاموش مى گردند.
پروردگارا! چه چيز تو را مانع مى شود كه از ظلمشان جلوگيرى و نگاهبانيت را از آنان باز دارى، و سلامتى كه با آن در زمين تو مى گردند و در ميدان تجاوز بر بندگانت جولان مى دهند را از آنان زائل سازى.
پروردگارا! مرا درياب تا زمانى كه غرق نشده ام، مرا درياب تا آنگاه كه شمس وجودم افول ننموده است.
خداوندا! چه بسيار كسانى كه از ترس به سلطانى پناه برده و با امنيت و آرامش مراجعت نموده اند، آيا به كسى برتر از تو در فرمانروايى، يا برتر از تو در فضل و احسان، يا افزون تر از تو در قدرت و اقتدار، يا گرامىتر از تو در يارى و كمك رجوع كنم.
خدايا! اگر خواهنده ات را از ياريت منع كنى عذرم چيست، در حالى كه تو آرزومندت را نا اميد نكرده و خواهنده ات را رد نمى كنى.
پروردگارا! پروردگارا! كجاست رحمت تو كه ياريگر بندگان مستضعف توست؟ و كجاست نگاهبانيت كه پناه ستمكشان از جباران زمان است؟
پروردگارا! بسوى من، بسوى من لطف و رحمتت را متوجه ساز، مرا از گروه ستمگران رهايى بخش، كه مورد ستم واقع شده ام، و تو مهربانترين مهربانانى.
مولايم! تحيرم را در كارم، و ناراحتيم را در سوزش قلب و حرارت سينه ام مى بينى، پروردگارا! به آنچه تو شايسته آنى راه گشايش و فرجى به من عطا فرما، و راه سهل و آسانى را برايم مهيا ساز.
و كسى را كه براى بدام انداختن من دام نهاده تا نابودم كند مكر و فريبش را به خودش بازگردان، و كسى را كه چاهى برايم كنده تا مرا در آن بيندازد خودش را در آن افكن، وشر و مكر و فساد و ضررهاى أو را كه از پرهيزگارانت باز مى دارى را از من بازدار.
پروردگارا! بنده تو بنده توست، دعايش را اجابت نما، و ناتوان توست ناتوان توست، غم و اندوهش را بر طرف ساز، بدرستى كه تمام دستاويزها جز دستاويز تو از أو قطع شده، و تمام پناهگاهها جز پناهگاه تو از أو زائل شده است.
مولايم! اين دعايم را اگر رد كنى جايگاه اجابت ديگرى نمى يابد، و گمانم به تو را اگر تكذيب كنى كجا صدق آن بثبوت رسد، پس كسى را كه درگاه ديگرى را نمى شناسد از در خانه ات نران، و كسى را كه جز با تو آشنا نيست را از خودت دور نساز.
خداوندا! چهره اى كه با اميد بسويت آمده شايسته بى توجهى نيست،
و پيشانى اى كه در مقابل تو به سجده افتاده سزاوار رسيدن به مقصود است، و گونه اى كه با نيازمندى روى زمين نهاده شده شايسته است كه خواهنده به مراد و مقصودش نائل آيد.
بارالها! اين به خاك نهادن گونه ام و تضرعم در خواست از تو و تلاش من است، به رحمتت اميدهايم را محقق ساز، و به رأفتت انجام خواسته هايم را سهل و آسان گردان، و چيدن ثمرات اجابت دعاهايم را به من بنمايان.
خدايا! آنگاه كه نيازمندى در مقابل تو ايستاده و تو را شفيع قرار دهد و تو أو را شخصى بيايى كه دعايش امكان اجابت ندارد، ولى مطيع و منقاد مى باشد، من از تو طلب شفاعت مى كنم به بزرگواريت و بزرگوارى پيامبران برگزيده ات، كه به خاطر آنان موجودات را خلق كرده، و از آسمان نازل فرمودى آنچه فرو فرستادى.
به تو نزديكى مى جويم به اولين فردى كه تاج جلالت بر سر او نهادى، و جايگاه نيكوى از خلقت را به أو بخشيدى، حجتت در خلقت و امينت در بين بندگانت، محمد، فرستاده ات، و به أمير المؤمنين على خاستگاه نور أو و بيانگر سر او، سيد اوصياء و پيشواى متقين، رهنماى دين، پيشواى سپيد رويان در قيامت، پدر امامان رهنما.
و به تو نزديكى مى جويم به برگزيده برگزيدگان، و مادر انوار مقدسه،
و انسيه حوراء، بتول عذراء، فاطمه زهرا، و به دو نور ديده پيامبر و دو ميوه قلب زهرا، دو سيد و دو امام ابى محمد حسن وابى عبد الله حسين.
و به على بن حسين السجاد، زينت بندگان، راهب عرب، و كسى كه در اثر كثرت عبادت بر جبينش علامت سجده رقم خورده بود، و به مولايم محمد بن على الباقر، امام دانا و سيد حاكم، ستاره پر فروغ و ماه تابان.
و به امام راستگو جعفر بن محمد الصادق، مبين مشكلات و نمايان گر حقايق، پاسخ گوينده به هر گوينده با دليل و برهان، به سكوت وادارنده هر جدال كننده، ساكن كننده هر حركت.
و به مولايم موسى بن جعفر، امام پرهيزكار، و خالص و مخلص، و نور احمدى و نور انور و پرتو شكوفا، و به مولايم على بن موسى الرضا، امام مرتضى، و شمشير از نيام بر كشيده.
و به مولايم محمد بن على الجواد، امام گرامىتر، درگاه اميدواران و راه روشن، و داناى مؤيد، سرچشمه حكمتها و چراغ تاريكيها، سيد عرب و عجم هدايتگر به راه راست، و موفق به تأييد و تسديد.
و به امام على بن محمد كه در پادگان متولد شد، عطاى خداوند و پدر پيشوايان پاك كه با پندها بشارت داد و ترساند، و به مولايم ابى محمد حسن بن على العسكري امام منزه از گناه، پاكيزه از هر ستم و ظلم، داناى دانايان، ماه تابان، و بهار مردمان، متقى و بخشنده پاكيزه و پاك.
و به تو نزديكى مى جويم به نگهبان دانايى كه أو را بر خزينه هاى زمين قرارداده، و پدر مهربانى كه بسط و قبض را دريد قدرت او نهادى، داراى مناقب نيكو، درهم كوبنده درخت ملعونه.
سخن گو با مردم در گاهواره، و رهنماى بسوى راه راست، پوشيده از ديدگان، حاضر در شهرها، پوشيده از ديدهاى تيز اوهام و افكار، باقيمانده نياكان، وارث شمشير ذو الفقار، كسى كه در خانه خداوند ظاهر مى شود، داناى پاكيزه حجة بن الحسن، كه بهترين تحيتها و برترين بركتها و كامل ترين درودها برايشان باد.
پروردگارا! اينان پناهان من در خواسته هايم و وسائل من هستند، پس برايشان درود فرست، درودى كه جز تو اندازه اش را نداند و انبوه خلق
به اندكى از آن راه نبرد، و بهترين گمانم را در مورد ايشان تحقق بخش، و برترين آرزويم را به منصه ظهور برسان.
خدايا! دستگيره محكمى جز تو ندارم كه بدان چنگ زنم، و گفتار ارزشمندترى جز خواندن تو ندارم تا بدان دل گرم باشد، و شفيعانى آبرومندتر جز اين گروه ندارم تا نزد تو آورم.
پروردگارا! آيا راه ديگرى جز اجابت دعايم و رحم نمودن بر اشكها و ناله هايم باقى مانده است، اى كسى كه جز أو خدايى نيست، اى اجابت كننده مضطر و بيچاره آنگاه كه أو را بخواند.
اى رحم كننده بر اشكهاى يعقوب، و اى بر طرف كننده نارا حتى ايوب، مرا بيامرز و مشمول رحمتت قرارده، و بر گروه كافر يارى نما، و راه گشايشى بر من عطا كن و تو بهترين راه گشايى، اى داراى نيروى قوى و اى مهربانترين مهربانان.
(18) - دعاى آن حضرت براى رهائى از دشواريها تو خداوندى هستى كه آغازگر خلق و اعاده كننده آنانى، تو خدائى هستى كه جز تو خدائى نيست، تدبير كننده كارها و مبعوث كننده دفن شده هاي در قبرها مى باشى، و تو خدائى هستى كه خداوندى جز تو نيست قبض كننده و گستراننده اى، و تو خدائى هستى كه خداوندى جز تو نيست، وارث زمين و هر چه در آنست مى باشى.
از تو مى خواهم بنامت كه هرگاه بدان خوانده شوى اجابت كرده، و هرگاه بدان سؤال شوى عطا مى كنى، و از تو مى خواهم به حق محمد و خاندانش، و به حق ايشان كه برخود لازم نموده اى، اينكه بر محمد و خاندانش درود فرستاده، و در اين ساعت در اين ساعت حاجتم را برآورى، اى آقايم اى مولايم اى پناهم.
از تو مى خواهم به هر نامى كه خود را بدان نام ناميده اى، و در علم غيبت بدان خود را مخصوص نموده اى، اينكه بر محمد و خاندانش درود فرستاده و در رهايى ما از اين مشكل تعجيل فرمائى، اى دگرگون كننده قلبها و ديدگان، اى شنونده دعاها، تو بر هر كار قادرى، به رحمتت اى مهربانترين مهربانان.
5 - در ادعيه آن حضرت در زوال اندوهها و قضاء حوائج در بر طرف شدن غصه ها در بر طرف شدن غصه ها، بعد از نماز آن حضرت براى بر طرف شدن غصه ها و اندوهها براى بر طرف شدن غم واندوه، معروف به دعاى فرج براى بر طرف شدن اندوه براى بر آورده شدن حاجات، معروف به دعاى سهم الليل براى بر آورده شدن حاجات.
(19) - دعاى آن حضرت در بر طرف شدن غصه ها پروردگارا! بلا و آزمايش بزرگ و راز پنهان آشكار شد، و اميد به نا اميدى گرائيد، و حجاب دريده شد، و زمين تنگ گرديد، و آسمان [رحمتش را] منع نمود، پروردگارا بسوى توست شكايتم، و در سختى و آسانى تكيه ام بر توست.
خدايا! بر واليان امرت، محمد و خاندانش، كه امر به اطاعتشان نموده، و بدين وسيله ما را به منزلت و مقامشان آشنا ساختى، درود فرست، پس به حق ايشان بر ما گشايشى عطا فرما، گشايشى سريع همچون چشم برهم نهادن يا نزديكتر از آن.
اى محمد اى على، مرا كفايت كنيد چرا كه شما كفايت كننده من هستيد، مرا يارى نمائيد چرا كه شما ياريگر من مى باشيد، اى مولايم اى صاحب الزمان، به فرياد رس، به فرياد رس، به فرياد رس، مرا درياب، مرا درياب، مرا درياب.
(20) - دعاى آن حضرت در بر طرف شدن غصه ها و رفع ناراحتيها، بعد از نماز آن حضرت سيد بن طاووس مى گويد: نماز امام (عليه السلام) دو ركعت است، در هر ركعت سوره حمد را تا آيه " اياك نعبد واياك نستعين " قرائت مى كنى، آنگاه صد مرتبه اين آيه را تكرار مى كنى، سپس سوره را تمام كرده و بعد از آن سوره توحيد را مى خوانى، بعد از تمام شدن نماز اين دعا را مى خوانى:
بارالها! بلا و مصائب ما بزرگ گرديد، و پرده از روى كارها برداشته شد، اميدمان به نا اميدى گرائيد، و زمين در مقابل پهناورى آسمان بر ما تنگ آمده، و تنها تو ياور و مددكار، و مرجع شكايت ما مى باشى، و يگانه اعتماد ما در هر سختى و آسانى بر لطف توست.
خداوندا! بر محمد و خاندانش درود فرست، كسانى كه اطاعتشان را بر ما واجب نموده اى، و بار خدايا گشايش آنان را با ظهور قائم ايشان تعجيل بخش، و بر عزت أو بيفزاى.
اى محمد اى على، اى على اى محمد مرا كفايت كنيد كه شما كفايت كننده من هستيد، اى محمد اى على، اى على اى محمد مرا يارى نمائيد كه شما يارى دهنده من مى باشيد، اى محمد اى على، اى على اى محمد، مرا نگاهبان باشيد كه شما نگاهبان من هستيد.
اى مولاى من اى صاحب الزمان، اى مولاى من اى صاحب الزمان، اى مولاى من اى صاحب الزمان، به فرياد رس، به فرياد رس، به فرياد رس، مرا درياب، مرا درياب، مرا درياب، امان ده، امان ده، امان ده.
(21) - دعاى آن حضرت براى بر طرف شدن غصه ها واندوه ها اى نور اى تدبير كننده امور، اى برانگيزاننده هر كه در قبرها قرار دارد، بر محمد و خاندانش درود فرست و براى من و شيعيانم در مقابل سختى گشايش، و در مقابل هم و غم راه رهايى عطا فرما، و راه را بر من گسترده قرارده، و آنچه باعث گشايش كار ما مى باشد از جانب خودت عنايت كن، و آنچه تو شايسته آنى در قبال ما انجام ده، اى بزرگوار.
(22) - دعاى آن حضرت براى بر طرف شدن غم واندوه، معروف به دعاى فرج از ابى الحسين بن ابى بغل كاتب روايت شده: از طرف ابى منصور بن صالحان مسئوليتى را به عهده گرفتم، بين من و او موضوعى اتفاق افتاد كه باعث شد خود را از ديدگانش مخفى كنم، أو بدنبال من فرستاد و مرا ترسانيد، مدتى مخفيانه زندگى مى كردم.
در شب جمعه اى به قبرستان قريش رفتم - تا آنجا كه گويد:
در آن حال بودم كه كنار قبر حضرت كاظم (عليه السلام) صداى پاى زائرى را شنيدم - تا آنجا كه گويد - به من فرمود: اى ابا الحسين بن ابى بغل چرا دعاى فرج را نمى خوانى؟ گفتم: اى آقايم آن دعا كدامست؟ فرمود:
دو ركعت نماز گذارده و مى گويى:
اى كسى كه كار زيبا را آشكار و كار زشت را پوشانيد، اى آنكه بر جنايت توبيخ و مؤاخذه ننموده و حجابها را نمى درد، اى آنكه منتش بزرگ و چشم پوشيش گرامى و گذشتش بزرگوارانه است، اى صاحب گذشت نيكو، اى آمرزنده گسترده، اى آنكه دو دست رحمتش گشوده، و اى داناى هر سخن اسرار آميز، اى مرجع هر شكايت و ياور هر ضعيف، اى آغاز گر نعمت قبل از استحقاق داشتن به آن.
اى پروردگار - ده بار، اى آقائم - ده بار، اى مولايم - ده بار، اى هدفم - ده بار، اى نهايت آرزويم - ده بار.
از تو مى خواهم به حق اين نامها و به حق محمد و خاندان پاكش - كه بر تمامى آنان درود باد - ناراحتيم را بر طرف و غم و اندوهم را زائل و بر من گشايش عطا نموده، و حالم را اصلاح فرمائى.
بعد از آن هر دعائى را خواسته باشى خوانده و حاجتت را ذكر مى كنى.
آن گاه گونه راستت را بر زمين نهاده و صدبار در سجده مى گويى:
اى محمد اى على، اى على اى محمد، مرا كفايت كنيد كه شما كفايت كننده من هستيد، و مرا يارى نمائيد كه شما ياريگر من مى باشيد.
و گونه چپ خود را بر زمين نهاده و صد بار مى گويى: مرا درياب، و آن را بسيار تكرار كن، و مى گويى: پناهم ده پناهم ده، تا آنگاه كه نفست قطع شود، و سرت را بر مى دارى.
خداوند به بزرگواريش حاجتت را بر مى آورد.
(23) - دعاى آن حضرت براى بر طرف شدن اندوه خداوند! اى پروردگار نور بس بزرگ و پروردگار عرش بلند، و پروردگار درياى جوشان، و نازل كننده تورات و انجيل و زبور، و پروردگار سايه و گرما، و نازل كننده زبور و قرآن كريم، و پروردگار فرشتگان مقرب و پيامبران و رسولان.
تو پروردگار آنچه در آسمان و زمين است مى باشى، و در اين دو معبودى جز تو نيست، و تو بر هر چه در آسمان و زمين است قادرى،
در اين دو قدرت تنها از آن توست، و تو آفريدگار آنچه در آسمان و زمين است مى باشى، و آفريدگارى جز تو در آسمانها و زمين وجود ندارد، و تو حاكم بر هرچه در آسمانها و زمين است مى باشى و در آسمانها و زمين حاكمى جز تو وجود ندارد.
پروردگارا! از تو مى خواهم به حق آبروى گراميت، و به حق نور جمال پر فروغت، و فرمانروائى ديرينه ات، اى زنده اى پايدار، از تو مى خواهم بنامت كه آسمانها و زمينها را بدان پر فروغ ساخته، و بنامت كه اولين و آخرين را بدان اصلاح مى كنى.
اى زنده قبل از هر زنده، و اى زنده بعد از هر زنده، و اى زنده آنگاه كه موجود زنده اى وجود ندارد، و اى احيا كننده مردگان، أي زنده، أي كه جز تو خدائى نيست، أي زنده أي پايدار.
از تو مى خواهم كه بر محمد و خاندانش درود فرستاده، و از جايگاهى كه بفكر مى كنم، و از جايگاهى كه بفكرم نمى رسد روزى وسيع حلال پاكيزه أي را نصيبم گردانى، و هر غم و اندوهى را از من بر طرف كنى، و آنچه بدان اميدوارم را به من عطا نمائى، بدرستى كه تو بر هر كار قادرى.
(24) - دعاى آن حضرت براى برآورده شدن حاجات، معروف به دعاى سهم الليل پروردگارا! از تو مى خواهم به عزت و سربلندى عزت و اقتدارت، به نعمت و توان بسيار نيرويت، به اندازه مقدار اقتدار قدرتت، به تأكيد ستايش و تمجيد عظمتت، به برترى رشد علو رفعتت.
به جاودانگى و پايدارى و تداوم مدتت، به خشنودى و بخشش و امان و رحمتت، به رفعت و قدرت و اقتدار سلطنتت، به تلاش گران و ستايشگران بساط رحمتت، به حقايق حق از حقت، به راز پنهان از اسرارت، به جايگاههاى عزت از عزتت.
به مهربانى وتضرع و سكون ناله زنان در خضوع و خشوعت، به آروزها و كارها و گفتار تلاش گران، به خشوع و خضوع و انقطاع صابران، به عبادت و بندگى و رنج عبادت گران.
پروردگارا! عقول حيران، و چشمها متحير، و فهمها عاجز، اوهام در حيرت، افكار ناتوان، و گمانها از ادراك كنه كيفيت آنچه از عجائب
مخلوقاتت ظاهر شده دور مانده اند، چه برسد به رسيدن به معرفت و شناخت پرتوهاى انوار آسمانهايت.
خداوندا! اى به حركت درآورنده حركات و آغازگر نهايت پايانها، و خارج كننده سرچشمه هاي جوشش نباتات، أي آنكه سنگهاى سخت و صخره هاي بر افراشته را شكافت، و از آن آبى را جارى ساخت كه زندگى مخلوقات د رگرو آنست، و حيوانات و نباتات را زنده نموده، گفتارهاى پنهان و زبان مورچه هاي تلاش گر را دانست.
أي آنكه فرشتگان هفت آسمان براى جلال و جمال و عظمت عزت و جبروت و فرمانروايى أو تسبيح گو و تهليل گو و تكبير گو بوده، و او را از هر عيب منزه مى كنند.
اى آنكه ستارگان پر فروغ براى تداوم جاودانگى او نورانى و پرفروغ گشته اند، و عدد زندگان و مردگان را مى داند، بر محمد و خاندانش بهترين مخلوقاتت درود فرست، و حاجتهايم را عطا فرما.
(25) - دعاى آن حضرت براى برآورده شدن حاجات از بزوفرى روايت شده كه گويد: از ناحيه مقدسه چنين صادر شد: هر كسى حاجتى دارد، شب جمعه بعد از نيمه شب غسل كرده و در مصلايش قرار گرفته و دو ركعت نماز گذارد، در ركعت اول سوره حمد را بخواند، آنگاه كه به " اياك نعبدو اياك نستعين " رسيد آن را صدبار تكرار كند، و با آخرين دفعه سوره را تمام كند.
و سپس سوره توحيد را يك بار خوانده و ذكر ركوع و سجده را 7 بار بگويد، ركعت دوم را نيز اين گونه بخواند آنگاه بگويد:
پروردگارا! اگر تو را اطاعت كردم حمد و سپاس از آن توست، و اگر عصيان تو را نمودم حجت و دليل تو را شايد، نشاط و گشايش از جانب توست، پاك و منزه است آنكه نعمت ارزانى داشت و شكر گذارد، پاك و منزه است آنكه توانا شد و بخشيد.
بارالها! اگر عصيان تو را نمودم در بهترين امور نزد تو، يعنى ايمان به تو و اعتقاد بعدم وجود شريك و فرزندى برايت، مطيع تو گرديدم، اين امر منتى است از تو بر من نه منتى باشد از من بر تو.
پروردگارا! گناه كردن من نه از جنبه تكذيب تو، و نه از جنبه خروج از ساحت عبوديت و بندگى تو، و نه به جهت انكار ربوبيت تو مى باشد، بلكه پيروى هواى نفس كرده و شيطان مرا فريب داد.
حجت و دليل براى توست، اگر در مقابل گناهانم مرا عذاب كنى ستمگر نبوده، و اگر مرا آمرزيده و مشمول رحمتت گردانى بدرستى كه تو بخشنده و بزرگوارى، أي بزرگوار أي بزرگوار... تا آنكه نفس تمام شود.
سپس بگويد:
أي آنكه از هر چيز در امانى و همه اشياء از تو هراسان و در وحشتند، از تو مى خواهم به حق در امان بودنت از هر چيز و هراس هر چيز از تو، بر محمد و خاندانش درود فرستاده و به من در جان و خانواده و فرزندان و آنچه به من ارزانى داشته أي امنيتى عطا فرمايى كه از هيچ كس نترسيده و از كسى بيمى به خود راه ندهم، تو بر هر كار توانائى، و خداوند براى ما كافى بوده و او بهترين وكيل است.
أي كفايت كننده ابراهيم در مقابل نمرود، و اى كفايت كننده موسى در مقابل فرعون، و اى كفايت كننده محمد - كه درود خدا بر أو و خاندانش باد - در مقابل گروههاى مختلف، از تو مى خواهم كه بر محمد و خاندانش درود فرستى، و مرا از شر فلان پسر فلان رهايى بخشى.
سپس به سجده رفته و حاجت خود را بطلبد.
6 - ادعيه آن حضرت در پنهان شدن از دشمنان و دفع خطرات در پنهان شدن از دشمنان براى حفاظت از شرور براى درمان بيماريها
وانصر الحق، وازهق الباطل، ان الباطل كان زهوقا، (26) - دعاى آن حضرت در پنهان شدن از دشمنان پروردگارا! مرا از ديدگان دشمنانم پوشيده دار، و بين من و دوستانم جمع فرما، و آنچه به من وعده داده أي را تحقق بخش، و مرا در زمان غيبتم، تا آنگاه كه اجازه ظهور دهى حفظ فرما.
و آنچه از احكامت كه در گذشت روزگار بفراموشى سپرده شده را بوسيله من زنده كن، ظهورم را نزديك و رهائيم را آسان فرما، و از جانب خودت قدرت و نيرو به من عطا كن، و پيروزى روشنى نصيبم فرما، مرا به راه مستقيم هدايت كن.
و آنچه از ستمگران در هراسم را از من دور ساز، و از ديدگان كينه توزان، و كسانى كه بغض و دشمنى خاندان پيامبر را بدل دارند، مرا پوشيده دار، تا از آنان به كسى آسيبى نرسد.
پس آنگاه كه اجازه ظهور دادى مرا با لشكريانت يارى كن، و هر كه در يارى دينت با من همراهى كند و در راهت به جهاد برخيزد تأييد فرما، و بر دشمنانم و دشمنانشان آنان را يارى كن، و مرا براى بر پاداشتن احكامت موفق بدار، و بر هر كه از حدودت تجاوز نموده يارى نما.
حق را پيروز و باطل را نابود ساز، چرا كه باطل نابود شدنى است،
به شيعيان و يارانم آنچه ايشان را خوشحال مى كند و بر پشتيبانيشان مى افزايد عطا كن، و ايشان را در حفاظت و حراست خود قرار ده، به حق رحمتت أي مهربانترين مهربانان.
(27) - دعاى آن حضرت براى حفاظت از شرور بنام خداوند بخشنده مهربان، أي مالك جانهاى مردم، و اى درهم كوبنده لشكريان باطل، أي گشاينده دربها، أي سبب بخش اسباب، راهى را بما بنمايان كه بدان قادر نيستيم، به حق خداوندى خود و رسالت پيامبرت، كه درود تو بر أو و خاندانش باد.
(28) - دعاى آن حضرت براى درمان بيماريها آن حضرت اين دعا را به شخص بيمارى آموخت كه آن را بنويسد و در آب قرار دهد و آب را بنوشد:
بنام خداوند كه درمان نزد اوست، و سپاس خداى را سزاست كه شفاء از اوست، خدائى كه معبودى جز او نيست و همين برايم كافى است،
أو شفا دهنده است، أو كفايت كننده مى باشد، به حق خودت نارا حتى را دور ساز، با درمانى كه دردى در آن نباشد، و بر محمد و خاندانش درود فرست.
7 - ادعيه آن حضرت در ماه رجب در هر روز از ماه رجب در هر روز از ماه رجب در هر روز از ماه رجب در زيارت مخصوص ماه رجب در روز مبعث در روز مبعث وعيد فطر و قربان وجمعه، معروف به دعاى ندبه.
(29) - دعاى آن حضرت در هر روز از ماه رجب پروردگارا! أي داراى منتهاى كامل و نعمتهاى باز دارنده از حرام و رحمت پهناور، و قدرت كامل بر هر چيز، و نعمتهاى بزرگ، و موهبتهاى عظيم، و بخششهاى نيكو، و عطاهاى برجسته.
أي خدائى كه با مثال زدن به وصف در نيايد، و مانندى برايش متصور نشود، و به هيچ قدرتى مغلوب نگردد، أي كسى كه آفريد و روزى داد، و الهام كرده و به سخن درآورد، و ابداع كرد و شروع به آفرينش نمود، و مقامش برتر از انديشه گرديد، و مقدر كرد و نيكو تقدير نمود، و صورت گرى نمود و محكم تصوير كرد، و احتجاج نمود و رسانيد، و نعمتهاى گسترده و عطاهاى بسيار و بخششهاى فراوان عنايت كرد.
أي كسى كه چنان عزيز گرديده كه چشمهاى بيناى دل بدان راه نيابد، و آن چنان نزديك شده است، تا آنجا كه از دغدغه هاي افكار فراتر رود، أي آنكه در پاد شاهى و سلطنت يگانه باشد، و از اينرو در قلمرو حاكميتش رقيبى ندارد، و در بخششها و عطاهايش متفرد است و از اينرو در شأن و جلالت ضدى برايش متصور نگردد.
أي آنكه در بزرگى وهيبتش او هام متحير گرديده، و در ادراك كمترين مرتبه عظمتش ديده صاحب نظران عاجز شده، أي كسى كه در مقابل هيبتش آدميان متواضع، و در قبال عظمتش گردنها خاضع، و دلها از
ترس أو هراسان شده است.
از تو مى خواهم به حق اين ستايشى كه تنها شايسته توست، و به حق وعده هايى كه بر خود لازم نموده أي كه به دعا كنندگان با ايمانت عطا كنى، و به آنچه اجابت آن را براى دعا كنندگان بر خود ضمانت كردى.
أي شنواترين شنوندگان و اى بيناترين بينندگان، و اى سريع ترين حسابرسان، اى داراى اقتدار كامل، بر محمد خاتم پيامبران و خاندانش درود فرست.
و در اين ماه بهترين بهره را نصيبم فرما و در مقدراتت بهترين آنها را برايم مقدر كن، و در زمره افرادى كه سر انجامشان به خير منتهى مى شود مرا قرار ده، و تا آنگاه كه مرا زنده قرار دادى زندگيم را با وسعت و فراوانى مقدر فرما، و مرا خرسند و آمرزيده بميران.
حسابرسى برزخ مرا خود به عهده گير، نكير و منكر را از من دور، فرشتگان بشارت " بشيرو مبشر " را به من بنمايان، وراهم را بسوى بهشت و رضوانت قرار ده، همراه با زندگى نيكو و فرمانروايى بزرگ، و بر محمد و خاندانش بسيار درود فرست.
(30) دعاى آن حضرت در هر روز از ماه رجب بار الها! از تو مى خواهم به حقيقت تمامى آن [نام] ها كه واليان امرت با تو بدانها راز و نياز مى كنند، [واليانى كه] امانتدار راز تو، و شادمان از فرمان تواند، نشان گر توانائى تو، و روشن گر بزرگى تو مى باشند.
از تو مى خواهم به حق آنچه از خواست تو كه در باره آنان بروز و صدور يافت، پس ايشان را گنجينه هميشگى جلوه هاي خود، و پايه استوار يكتا شناسى خويش، و نشانه شگفت خويشتن قرار دادى، و پايگاه خودت ساختى [آن چنان كه] هيچ كجا بدون آن نماند، و هر كس تو را شناخته بوسيله آنها مى شناسد.
ميان تو و آنها تفاوتى نيست مگر اينكه آنان بنده و آفريده تو اند، كه پراكندگى و پيوستگى آنها بدست توست، و آغاز شان از تو و باز گشتشان بسوى توست، آنان ياوران و گواهان، و آزمايش گران و مدافعان، و نگهداران، و پيشروان [مردم] هستند، پس آسمان و زمين خود را از [نور] ايشان پر ساختى، تا آشكار گشت كه جز تو خدائى نيست.
پس به حق اين [كلمه توحيد] و به جايگاههاى گرانمايه بخشايش تو، و به پايگاهها و نشانه هايت، از تو مى خواهم كه بر محمد و خاندانش درود فرستى و بر ايمان و پايدارى من بيفزائى.
أي آنكه در اوج پيدائى خود پنهانى، و در نهايت پوشيدگى و پنهانى
خود آشكارى، أي جدا سازنده روشنائى از تاريكى، أي [خدائى] كه ستوده مى شوى اما حقيقت ذات تو نشاندار نمى گردد، و شناخته مى شوى اما همانندى برايت يافت نمى گردد، أي محدود كننده هر چيز حد پذير، و بيننده هر چيز ديده شده، و هستى بخش هر هستى يافته، و شمارنده هر چيز شمارش پذير، و نابود كننده هر نابود شده، جز تو كسى سزاوار پرستش نيست، تو داراى بزرگ منشى و بخشندگى هستى.
أي كسى كه به هيچ گونه أي كيفيت نيابى، و در هيچ مكانى جاى نگيرى، اى كه از تمامى ديده ها در پرده أي، أي هميشه ماندنى، اى به پا دارنده جاويد نظام جهان، و داناى همه دانسته ها، درود فرست بر بندگان برگزيده ات و انسانهاى پوشيده و گمنامت، و فرشتگان ويژه بارگاهت، و سپاهيان دلير گرداگرد صف كشنده.
و در اين ماه شكوهمند گرامى " رجب " و ماه‌هاى حرام بعد، بر ما خير و بركت عطا فرما، و نعمت ها را بر ما تمام وكامل فرو ريز، و روزى ما را فراوان نما، و سوگند ما را راست گردان.
به حق نام بسيار بسيار بزرگ و گرامى تو، كه چون آن را بر روز نهادى روشن گرديد، و آن گاه كه بر شب فرو افكندى تاريك گشت، و آنچه از [لغزشهاى] ما كه مى دانى و ما بدانها آگاه نيستيم را ببخشاى، و ما را از گناهان با نيكو ترين باز دارنده ها نگاهدار، و با مقدرات كفايتگرت بى نياز گردان، و با خوشبينى و نيك انديشى خود بر ما منت گزار.
و ما را به غير خودت وا مگذار، و از احسان خود ما را باز مدار، و به سالهاى زندگى ما كه مقدر فرموده أي بركت عطا كن، و رازهاى پوشيده ما را
نيكو گردان، وبما از سوى خود امنيت بخش، و با ايمان نيكو به كار گير، و ما را به ماه رمضان و روزها و سالهاى بعد آن برسان، أي داراى نهايت بزرگى و بخشندگى.
(31) دعاى آن حضرت در هر روز از ماه رجب خدايا! از تو مى خواهم به حق دو مولود در ماه رجب محمد بن على دوم [امام جواد] و فرزند برگزيده اش على بن محمد، و به آنها نزد تو بهترين تقرب را مى جويم.
أي كسى كه نيكى از او خواسته شود، و بدآنچه نزد اوست همه مشتاقند، از تو مى خواهم خواست بنده گناهكار و خطا كار كه گناهانش أو را به هلاكت انداخته و عيبهايش او را اسير نموده است، بر انجام كار خطا عادت كرده و زندگيش توأم با غم واندوه و رنج است.
پذيرش نيكوى توبه اش و خوددارى از انجام خطا و گناه، و رهايى از آتش دوزخ و بخشش آنچه در ذمه دارد را از تو در خواست مى كند، و تو مولاى من بزرگترين آرزو و محل وثوق أو مى باشى.
بار خدايا! و از تو مى خواهم به حق مسائل شريفت و وسيله ارزشمندت، كه در اين ماه مرا غرق رحمتهاى واسع و نعمتهاى گوناگون
خود نموده و جانم را بدانچه داده أي قانع گردانى، تا آن زمان كه در قبر و منزل آخرت و آن جا كه همه بدان سو مى رود قرار گيرم.
(32) دعاى آن حضرت در زيارت مخصوص ماه رجب ستايش خداوند را سزاست كه ما را در محل حضور بندگان ويژه اش در ماه رجب حاضر كرد، و آنچه از حق آنها كه واجب بود را بر ما فرض نمود، و درود فرستد خداى بر محمد برگزيده شده و بر جانشينان به احياى وى.
خداوندا! هم چنان كه حاضر كردى ما را در محل حضورگاه آنان، پس وعده ايشان را تحقق بخش و ما را در محل ورودشان وارد ساز، بدون آنكه از ورود به خانه اقامت و بهشت جاويد رانده شويم.
سلام بر شما، من قصد شما كرده و در بر آورده شدن حاجتم به شما اعتماد نمودم، و آن عبارتست از رهايى كامل از آتش دوزخ و همسايگى شما در خانه ابدى به همراه شيعيان نيكوكارتان، و سلام بر شما، براى آنكه صبر كرديد پس چه خوبست سر انجام اين خانه.
من نيازمند شما و اميدوار بشمايم در آنچه به شما تفويض شده و عوض دادنش بر شماست، چه اينكه استخوان پياپى شكسته به شما متصل
شده و مريض به شما شفا يابد و نيز آنچه رحمها بيفزايند و فرو برند.
من به اسرار شما مؤمن و به گفتارتان تسليم مى باشم، و به خدا به شما سوگند ياد مى كنم كه از سوى شما با حاجتهايم و بر آورده شدن و موفقيت آميز بر آوردن و گرامى شمردن آنها، باز گشتم نمايم، و نيز در اينكه از سويتان با كارهاى مهم در پيش شما و اصلاح آنها باز گردم.
و سلام بر شما، سلام فرد وداع كننده كه حوائجش را به شما سپرده است، از خدا مى خواهد باز آمدن و شتافتن بدون انقطاع بسوى شما، و اينكه مرا از حضور شما با بهترين نحو بسوى درگه پر خير و بركت، و زندگى با وسعت و آسوده تا زمان مرگ باز گرداند، و با نويد بهترين بازگشت گاه، در ميان نعمت ازلى و در زندگانى آينده جاودانه، و خوردن هميشگى و نوشيدن شراب ناب و آب بس گوارا و نوشيدنيهاى دفعه دفعه و يك دفعه، پى ستوه و ملال در آنجا.
و رحمت و بركات و بخشايش الهى بر شما، تا وقت باز آمدن بحضورتان، و رستگارى در زمان رجعتتان، و محشور شدن در زمره شما، و رحمت خدا و بركات و درودها و تحيات الهى بر شما، و او ما را كافى بوده و چه نيكو نماينده أي است.
(33) دعاى آن حضرت در روز مبعث توسط ابى القاسم حسين بن روح - نائب سوم امام - از امام زمان (عليه السلام) روايت شده كه فرمود: در روز 27 رجب دوازده ركعت نماز مى گذارى، در هر ركعت حمد و هر سوره أي كه ميسر باشد خوانده، و تشهد گفته و سلام مى گويى و مى نشينى و بين هر دو ركعت مى گوئى:
ستايش خداى راست كه فرزندى نگرفته و در فرمانروائى شريكى برايش نيست، و سر پرستى از خوارى ندارد و او را بسيار بزرگ شمار.
أي توشه ام تا پايان عمرم، اى يارم در سختى، اى سرپرستم در نعمتم، أي فرياد رسم در وقت ميل و رغبت، أي علت موفقيتم در حاجتم، أي نگهبانم در غيابم، أي كفايت كننده ام در تنهائيم، أي همدمم در و حشتم.
توئى پوشاننده عورتم، پس ستايش مخصوص توست، و توئى ناديده گيرنده لغزشم، پس ستايش از آن توست، و توئى نيك بر دارنده ام بهنگام افتادگيم، پس ستايش تو را سزاست.
درود فرست بر محمد و خاندانش و عورتم را بپوشان، و پريشانى
خاطرم را امنيت بخش و لغزشم را ناديده گير، و از گناهم چشم بپوش، و از بديهايم درگذر، و مرا در زمره بهشتيان قرارده به حكم وعده راستى كه مشمول آنان شده بود.
و آن گاه كه از نماز و دعا فارغ شدى، هر يك از سوره هاي حمد و اخلاص و سوره كافرون وناس وفلق وانا انزلناه وآية الكرسي را هفت بار مى خوانى سپس مى گوئى:
خداست خداست پروردگارم، و شريك با أو قائل نشوم، و مى خواهى هرچه را كه مى خواهى.
(34) دعاى آن حضرت در روز مبعث و عيد فطر و قربان و جمعه، معروف به دعاى ندبه حمد و سپاس مخصوص خداوند است كه هيچ معبود حقى جز أو نيست، و حمد أو را سزاست كه پروردگار جهانيان است، و درود و سلام خداوند بر آقاى ما محمد پيامبر أو و خاندانش باد.
خداوندا! حمد توراست بر آنچه حكم تو در مورد اوليائت جارى شد، كسانى كه براى خود و دينت خالص كردى، آنگاه كه براى ايشان فراوانى نعمتهايت را انتخاب فرمودى، نعمتهاى پايدارى كه نيستى و از هم گسستگى در آنها راه نمى يابد، پس از آنكه بر آنان شرط نمودى كه نسبت به درجات وزر و زيورهاى اين دنياى فانى زهد ورزند، پس ايشان اين شرط را پذيرفتند و دانستى كه بدان وفادار خواهند ماند.
از اين رو ايشان را قبول فرموده و مقرب درگاه خويش ساختى، و ياد بلند و ستايش آشكارى را بر ايشان مقدر نمودى، و فرشتگانت را بر آنان فرو فرستاده، و به وحى خويش گراميشان داشتى، و به علم خود ياريشان فرمودى، و ايشان را سببهايى بسوى خويش و وسيله أي براى راهيابى به خشنودى خود قراردادى.
آنگاه يكى از ايشان را در بهشت خودت ساكن گرداندى تا آنكه از آن بيرونش بردى، و يكى را در كشتى [نجات] خود نشاندى و او و همراهان با ايمانش را به رحمت خويش از هلاكت نجات دادى، و ديگرى را خليل و دوست خود نمودى، و از تو زبانى راستين در خواست كرد، خواهش أو را اجابت كرده و آن زبان راستين را بلند مرتبه قراردادى.
و با ديگرى از درختى سخن گفتى و براى أو از [وجود] برادرش پشتوانه و وزيرى قراردادى، و ديگرى را بدون پدر ايجاد نمودى و دلائل روشنى به او داده و به روح القدس تأييدش كردى.
و از براى هر كدام آئينى پديد آوردى و شيوه أي ارائه دادى، و براى هر يك از آنان جانشينانى اختيار كردى كه يكى پس از ديگرى نگهبان آن آئين باشند، و مدت معينى اين مسئوليت را به عهده گيرند، تا دينت پايدار و حجت بر بندگانت تمام گردد، و حق از جايگاهش كنار زده نشود، و باطل بر اهلش چيره نگردد، و تا اينكه كسى [در روز قيامت] نگويد: چرا فرستاده هشدار دهنده أي بسوى ما نفرستادى و نشانه راهنمائى برايمان بر پاى نداشتى، تا پيش از آنكه به ذلت و خوارى واقع شويم از آياتت پيروى كنيم.
تا اينكه امر [دين] را به دوست و برگزيده ات محمد - كه درود تو بر أو و خاندانش باد - سپردى، پس أو هم چنان كه أو را برگزيدى آقاى مخلوقاتت، و عصاره برگزيدگانت، و برترين منتخبانت، و گرامى ترين معتمدانت بود.
أو را بر پيامبران برترى داده و بسوى جن و انس برانگيختى، شرق و غرب زمين را در زير گامهايش گذرانده و براق را برايش مسخر ساخته، و او را به آسمانها بالا بردى، و علم آنچه بود و آنچه خواهد بود تا هنگام به آخر رسيدن آفرينشت را به أو سپردى.
سپس بوسيله هراس [افكندن در دل دشمنان] ياريش كردى، و جبرئيل و ميكائيل و فرشتگان نشاندارت را در پيرامونش قراردادى، و او را وعده فرمودى كه دينش را بر همه دينها چيره و آشكار سازى، هر چند كه مشركين را ناخوش آيد.
و آن پس از اين بود كه جايگاه راستينى از جهت خاندانش برايش قراردادى، و براى أو و خاندانش نخستين خانه أي كه براى مردم نهاده شده بود را مقرر ساختى، [خانه أي كه] در مكه است با بركت و هدايتگر جهانيان، در آنست نشانه أي روشن و مقام ابراهيم، كه هر كس در آن وارد شود ايمن خواهد بود، و فرمودى: " بدرستى كه خداوند مى خواهد رجس و پليدى را از شما اهل بيت دور سازد وشما را پاك گرداند پاك كردنى بسزا. "
آنگاه پاداش پيامبر - كه درود تو بر أو و خاندانش باد - را مودت به آنان مقرر ساخته، و در كتابت فرمودى: " بگو أي پيامبر كه بر رسالت خود پاداشى جز مودت در حق نزديكانم از شما نمى خواهم "، و فرمودى:
" آنچه بعنوان مزد رسالت از شما خواستم به سود خود شماست "، و فرمودى:
" من از شما مزدى نمى خواهم مگر اينكه كسى بخواهد بسوى پروردگارش راهى در پيش گيرد "، پس آنان [خاندان پيامبر] راه بسوى تو و وسيله رسيدن به خشنودى تو بودند.
چون [روزگار رسالت پيامبر و] دوران عمرش سپرى گشت ولى خودش على بن ابى طالب - كه درود تو بر ايشان و خاندانشان باد - را براى هدايتگرى قرارداد، چرا كه أو هشدار دهنده بود و براى هر قوم هدايتگرى مى باشد، پس در حالى كه انبوه جمعيت در پيشاپيش أو بودند چنين گفت: هر كسى را من مولى هستم على مولاى اوست، بارالها دوست بدار هر كه از أو پيروى كند، و دشمن دار هر كه را با أو به ستيز برخيزد، و پيروزمند گردان هر كه ياريش كند، و خوار نما هر كه خوارش نمايد.
و فرمود: هر كسى كه من پيامبر أو هستم على امير أو مى باشد، و فرمود: من وعلى از يك درخت هستيم و سائر مردم از درختهاى گوناگون.
و او را نسبت به خود همانند منزلت هارون به موسى قرارداده و فرمود: تو نسبت به من در منزلت و رتبه هارون نسبت به موسى هستى مگر اينكه پيامبرى پس از من نيست، و دخترش بزرگ زنان جهانيان را به أو تزويج كرد، و آنچه از مسجدش برايش حلال بود را براى أو حلال كرد، و تمام دربها [كه به مسجد باز مى شد] را جز درب [منزل] أو را بست، آنگاه علم و حكمتش را در او بوديعت سپرد و فرمود: من شهر علم هستم وعلى درب آنست، هر كه حكمت مى خواهد بايد كه از آن درب داخل شود، و به او فرمود:
تو برادر، و وصى و وارث من هستى، گوشت تو از گوشت من، خون تو از خون من، همدردى با تو همدردى با من، و جنگ با تو جنگ با من است، و ايمان با گوشت و خون تو آميخته، هم چنان كه با گوشت و خون من آميزش يافته است، و تو [در روز قيامت] بر حوض كوثر با من و جانشين منى، و تو ادا كننده قرض من و تحقق بخش وعده هايم مى باشى، و شيعيان تو در بهشت بر منبرهايى از نور و با چهره هايى سپيد پيرامون من بوده و همسايگان منند، أي على اگر تو نبودى پس از من مؤمنين شناخته نمى شدند.
پس [امير مؤمنان] بعد از أو هدايتگر از گمراهى، روشنگر از نابينائى، ريسمان محكم الهى، و راه راست أو بود، كسى در نزديكى به پيامبر از أو مقدم تر، و در دين از أو با سابقه تر نبود، به منقبتى از مناقب أو كسى دست نمى يافت، در جاى پاى پيامبر گام نهاده، و بر اساس تأويل قرآن [با پيمان شكنان] جنگ مى كرد، در راه خدا ملامت هيچ ملامت كننده أي در أو اثر نداشت، در راه خدا گردنكشان عرب را بىكس گذارده و پهلوانان آنان را كشت، و گرگهايشان را به هلاكت رسانيد، پس در دلهاى آنان از جهت جنگهاى بدر و خيبر و حنين و غير آنها كينه ها بر جاى گذارد.
از اينرو به دشمنيش برخاسته و در پى نابودى أو متحد شدند، تا آنكه پيمان شكنان و منحرفان و سركشان را بقتل رسانيد، و آن گاه كه دورانش سپرى گشت و شقى ترين افراد در متأخرين بعد از شقى ترين آنان در گذشتگان، ايشان را بقتل رسانيد، فرمان پيامبر - كه درود خداوند بر أو و خاندانش باد - در مورد هدايتگران پى در پى اطاعت نگرديد، و امت بر
دشمنى با أو اصرار داشته و متحد شدند كه رحم أو را قطع نموده و فرزندانش را [از شهر و ديارشان] دور سازند، جز عده اندكى از [امت] كه به علت رعايت حق در موردشان وفادار ماندند.
پس كشته شد هر آنكه كشته شد، و اسير گرديد هر كه به اسارت درآمد، و تبعيد شد هر آنكه تبعيد گرديد، و سرنوشت براى آنان بگونه اى جريان يافت كه اميد پادش نيك براى آن هست، چه اينكه زمين از آن خداوند است به هر كسى از بندگانش كه بخواهد آن را به ارث مى دهد و سرانجام كار با تقوا پيشگان است، و خداوند از هر گونه نقص و آلايش منزه است و وعده خداوند حتمى است، و به هيچ وجه تخلفى در وعده الهى نيست، و اوست خداى عزيز و حكيم.
پس بر پاكيزگان از خاندان محمد وعلى - كه درود خداوند بر آنان و خاندانشان باد - بايد كه گريه كنندگان بگريند، و مويه كنندگان مويه كنند، و به خاطر چنان بزرگوارانى بايد كه اشكها ريخته شود، و مى بايست فرياد زنندگان فرياد زنند، و ضجه كنندگان ضجه كنند، و ناله سر دهندگان ناله سر دهند.
حسن كجاست؟ حسين كجاست؟ فرزندان حسين كجايند؟ نيكويى بعد از نيكويى، و راستگويى پس از راستگويى ديگر؟ كجاست راه [خداوند] پس از راه ديگر؟ كجاست برگزيده أي بعد از برگزيده أي؟ كجايند خورشيدهاى پرتو افكن؟ كجايند ماه‌هاى درخشنده؟ كجايند ستارگان تابناك؟ كجايند نشانه هاي دين و پايه هاي علم؟
كجاست آن حضرت بقية الله كه از عترت هدايتگر بيرون نيست؟ كجاست آن آماده شده براى بر كندن دنباله ستمگران؟ كجاست آن انتظار كشيده شده براى بر طرف ساختن كژى ها و انحرافات؟ كجاست آن كه براى زائل كردن ستم و تجاوز اميد به اوست؟
كجاست آنكه براى تجديد كردن واجبات و سنتها و ذخيرة شده؟ كو آنكه براى برگرداندن آئين و شريعت برگزيده شده؟ كو آنكه براى زنده كردن كتاب خدا و حدود آن آرزو به اوست؟ كجاست آن زنده كننده نشانه هاي دين و اهل آن؟
كجاست درهم شكننده شوكت و عظمت تجاوزگران؟ كجاست خراب كننده بناهاى شرك ونفاق؟ كجاست نابود كننده اهل فسق و گناه؟
كجاست دور كننده شاخه هاي گمراهى و دو دستگى؟ كجاست فانى كننده اهل سركشى و طغيان؟
كجاست ريشه كن كننده اهل عناد و گمراهى والحاد؟ كجاست عزت دهنده دوستان و خوار كننده دشمنان؟ كجاست متحد كننده كلمه بر مبناى تقوى؟
كجاست آن درى كه از طريق آن به خداوند راه يافته مى شود؟
كجاست آن وجه الله كه اولياى خدا به سوى أو روى همى آورند؟ كجاست آن سبب پيوسته ميان اهل زمين و آسمان؟ كجاست صاحب روز پيروزى و بر افراننده پرچمهاى هدايت؟ كجاست آنكه پراكندگى صلاح و خشنودى را فراهم مى آورد؟
كجاست آن طلب كننده خون پيامبران و فرزندان آنان؟ كجاست آن انتقام گيرنده خون كشته شده در سرزمين كربلا؟ كجاست آن پيروزمند بر هر كه بر حريم أو تجاوز كرده و تهمت زند؟ كجاست آن مضطر و ناچارى كه هرگاه دعا كند اجابت مى شود؟ كجاست آن صدر نشين جهانيان صاحب نيكى و تقوى؟ كجاست فرزند پيامبر مصطفى و فرزند على مرتضى و فرزند خديجه بزرگوار و فرزند فاطمه زهرا.
پدر و مادرم فدايت و جانم سپر بلاى تو و حمايت كننده تو باد، أي فرزند آقايان مقرب، أي فرزند اصيل ترين و بزرگوارترين اهل عالم، أي زاده هدايتگران ره يافته، أي زاده برگزيدگان پاكيزه، أي فرزند شريفترين مردمان، أي فرزند نيكوترين پاكان، أي فرزند جوانمردان برگزيده، أي فرزند گرامى ترين بزرگواران.
أي زاده ماه‌هاى تابان، أي زاده چراغهاى درخشان، اى زاده شهابهاى تابان، أي زاده ستارگان فروزان، أي فرزند راههاى روشن بسوى خدا، أي فرزند نشانه هاي آشكار، أي زاده علوم كامل.
أي زاده سنتهاى مشهور، أي فرزند آثار ثبت شده، أي فرزند معجزات موجود، أي فرزند رهنمايان مشهود خلق، أي فرزند صراط مستقيم، أي فرزند نبأ عظيم، أي فرزند كسى كه در علم حق نزد خداوند دارى برجسته ترين مقامها و حكمتهاى الهى است.
أي فرزند آيات روشن پروردگار، أي فرزند دلائل آشكار حق، أي زاده برهانهاى واضح حيرت انگيز، أي فرزند حجتهاى بالغه الهى، أي فرزند نعمتهاى تمام خداوند.
اى فرزند طه و محكمات، اى فرزند يس و ذاريات، اى فرزند طور و عاديات، أي فرزند آن بزرگوارى كه آن قدر نزديك شد و پيش رفت تا اينكه همچون نزديكى دو سر كمان يا نزديكتر به خداوند على اعلى نزديك شد.
أي كاش مى دانستم كه دورى تو را به كجا كشانده، و كدام سرزمين يا خاك تو را در بردارد، آيا در زمين رضوى يا غير آن ياذى طوى مسكن دارى؟
بسيار دشوار است بر من كه همه خلق را ببينم و تو ديده نشوى، و هيچ صدائى و سخنى هر چند آهسته هم از تو نشنوم، بسيار سخت است بر من كه بلاها تو را بدون من احاطه كند و از من به تو ناله و شكايتى نرسد.
جانم فداى تو باد أي پنهان شده أي كه از ما دور نيستى، جانم به قربان تو اى دور از وطنى كه از ما دور نشده، جانم فداى تو باد أي آروزى مشتاقان و مورد تمناى هر مرد و زن اهل ايمان كه به ياد تو ناله مى زنند.
جانم فدايت باد اى بسته به عزتى كه هيچ كس به آن نتواند رسيد، جانم فدايت باد أي صاحب مجد و شرف كه همانندى ندارد، جانم فدايت باد أي صاحب نعمتهاى ديرينه كه نظيرى برايش نيست، جانم فدايت باد أي رمز شرافت كه احدى با آن برابرى نتواند كرد.
اى مولايم تا كى در فراقت ناله بركشم [تا كى در انتظارت حيران بمانم]، با كدام گفتار تو را بستايم، و چگونه و با چه زبانى آهسته با تو سخن گويم؟ بسيار دشوار است بر من كه از غير تو پاسخ داده شوم و هم سخن گردم، بسيار سخت است بر من كه بر فراقت بگريم و مردم تو را واگذارند، بر من سخت و دشوار است كه بر تو و نه بر ديگران بگذرد آنچه گذشته است.
آيا كسى هست كه مرا يارى دهد تا با او هم ناله شوم و مدتى طولانى باهم بگرييم، آيا زارى كننده أي وجود دارد كه أو را در حال تنهائى در زاريش يارى دهم، آيا چشم متألم از فرط گريه أي هست كه چشم من أو را بر گريستن همراهى كند، أي فرزند پيامبر آيا راهى بسوى تو هست كه با تو ملاقاتى صورت گيرد [يا آن راه يافته شود]، آيا اين روز [تاريك غيبت] به فرداى ديدار جمالت مى رسد كه ما بهره مند شويم.
كى شود كه بر چشمه هاي سيراب كننده ات بر آييم و سيراب گرديم؟
كى شود كه از آب زلال [ظهور] تو برخوردار شويم كه تشنگيمان طولانى شده؟ كى شود كه هر بامداد و شامگاه به ديدارت مشرف شويم و ديده هايمان روشن گردد؟ كى تو ما را و ما تو را ببينيم در حالى كه پرچم پيروزى را بر افراشته و آشكارا ديده شوى.
آيا مى شود كه پيرامونت گرد آمده باشيم و تو رهبرى مردم را عهده دار شده باشى، در حالى كه جهان را از عدل و داد پر كرده، و دشمنانت را خوارى و عقوبت چشانده و، سركشان و منكران حق را نابود فرموده باشى، و متكبران را ريشه كن ساخته و ستمگران را از بن براندازى و ما بگوئيم: حمد مخصوص پروردگار جهانيان است.
بار خدايا! تو بر طرف كننده غمها و بلاها هستى، بدرگاهت شكايت مى آوريم كه دادگرى نزد توست، و توئى پروردگار آخرت و دنيا.
أي فرياد رس پناهندگان، بنده كوچك مصيبت زده را داد رسى كن، و آقايش را به او بنمايان، اى خداوند بسيار قدرتمند، و بظهورش غم و اندوه و سوز دل را از اين بنده ضعيف دور گردان، و دل تفتيده را خنك فرما، اى آنكه بر عرش استوار بوده و بازگشت همه بسوى اوست.
بار خدايا! و ما بندگان توايم كه مشتاق ظهور وليت هستيم، آنكه يادآور تو و پيامبر توست، او را براى نگاهبانى و پاسدارى آفريدى و قوام و پناهگاه همان قراردادى، و براى مؤمنان أو را به امامت منصوب فرمودى پس تحيت و سلام ما را به حضرتش برسان و بدين وسيله گرامى داشتت را نسبت بما افزون فرما، و قرارگاه أو را جايگاه و منزل ما قرارده، و نعمتت را تمام كن، به اينكه أو را پيش روى ما آورى، تا آنكه به بهشتهايت واردمان فرمائى و با شهيدان خالص و برگزيده ات رفيق و همنشين نمايى.
بار خدايا! بر حجتت و ولى امرت درود فرست و بر حضرت محمد، جد أو، رسولت، بزرگ آقاى عالم، درود فرست، و نيز بر پدرش آقاى كوچك و بدست گيرنده پرچم در روز محشر، و سيراب كننده دوستانش از حوض كوثر، وامير بر تمامى انسانها، كسى كه هر كه به أو ايمان آورد پيروزمند، و هر كه أو را انكار كرد امر عظيمى را مرتكب گرديده و كافر شده است.
خداوندا! بر پيامبر و بر برادرش أمير المؤمنين و بر فرزندان سپيد روى آنان، درود فرست، تا آنگاه كه خورشيد پر تو افشانى كرده و ماه مى درخشد، و نيز بر جده اش صديقه كبرى فاطمه زهرا دختر
پيامبر برگزيده، و بر برگزيدگان از پدران نيكويش و بر خود او، بهتر و كامل تر و تمام تر و جاودانه تر و بيشتر و فزون تر از آنچه كه بر فردى از برگزيدگان و نيكان از خلقت درود فرستاده أي، بر اينان درود فرست، و بر أو درود فرست درود فرستادنى كه شماره اش را پايان نباشد و امدادش خاتمه نپذيرد، و زمانش هيچ گاه سپرى نگردد.
بار خدايا! و به وجود آن حضرت حق را به پا دار و باطل را از ميان بردار، و دوستانت را به او به دولت و سلطنت برسان، و دشمنانت را به أو خوار گردان، خداوندا بين ما و او پيوندى برقرار كن كه به همنشينى پدرانش [در بهشت] بيانجامد، و ما را از كسانى قرارده كه به دامان آنان چنگ زنند و در سايه آنان زيست كنند، و ما را يارى فرما تا حقوق او را ادا كرده و در اطاعتش اهتمام ورزيم و از نافرمانيش اجتناب نمائيم.
و به رضايت و خشنودى آن بزرگوار از ما بر ما منت گذار و رأفت و مهر و دعا و خير آن جناب را بما موهبت فرما، تا بوسيله آن به رحمت پهناور تو دست يابيم و نزد تو رستگار گرديم، و به بركت او نماز ما را قبول فرما و به او گناهانمان را بيامرز و دعايمان را مستجاب كن و روزيمان را فراخ گردان، و هم و غم ما را چاره كن، و حاجتهايمان را برآورده ساز، با وجه كريم خويش بما توجه كن، و تقرب ما را بسوى خود بپذير.
و با رحمت خويش بر ما نظر افكن تا با آن به كمال گرامى داشت تو راه بريم، آنكه ديگر هرگز آن را به جود و كرم خود از ما مگير، و ما را از حوض جدش پيامبر، به جام او و بدست او سيراب گردان، سيراب شدنى كامل و خوش و گوارا و خوب، كه هرگز پس از آن تشنگى نباشد، أي مهربانترين مهربانان.
8 - ادعيه آن حضرت در ماه مبارك رمضان در شبهاى ما مبارك رمضان، معروف به دعاى افتتاح بعد از نماز صبح روز عيد فطر
(35) دعاى آن حضرت در شبهاى ماه مبارك رمضان، معروف به دعاى افتتاح پروردگارا! با ستايش تو ثناء خود را آغاز مى كنم، در حالى كه تو با منتت راه درست را تحكيم مى گردانى، و يقين دارم كه در موضع عفو و رحمت مهربانترين مهربانان، و در مقام عقاب و انتقام سخت ترين مجازات كنندگان، و در جايگاه كبريا و عظمت بزرگترين جبارانى.
بارالها! تو به من اجازه دادى كه بدرگاهت دعا كرده و حاجت طلبم، پس أي شنوا مدحم را بشنو، و اى رحيم دعايم را اجابت فرما، و اى آمرزنده از لغزشم درگذر، أي خدايم چه بسيار اندوههايى كه بر طرف كردى، و غصه ها كه از جانم زدودى، و لغزشها كه ناديده گرفته، و رحمت ها كه منتشر نموده، و زنجيرهاى بلا را از هم گسستى.
ستايش مخصوص خداوندى است كه همسر و فرزندى أو را نيست، و در سلطنت و پادشاهى شريكى نداشته، و سرپرستى از روى ذلت و خوارى ندارد و او را بسيار بزرگ شمار.
ستايش از آن خداوند است با تمامى ستودنى هايش بر تمامى نعمتهايش، ستايش خداى راست كه در سلطنتش ضد و مخالفى ندارد، و در تدبير و كارهايش كشمكش كننده أي نيست.
ستايش از آن خداوندى است كه در آفرينش أو را شريكى نبوده، و در عظمت همانندى ندارد، سپاس خداى راست كه امر و ستايشش در ميان مردم روشن، و بزرگواريش به لطف و كرمش پديدار، و دست عنايتش به جود و بخشش گشاده است، گنجينه هاي رحمتش نقصان نپذيرد، و كثرت عطا جز بر جود و كرامتش نيفزايد، كه أو بسيار با عزت و بخشش است.
خداوندا! اندكى از بسيار را از تو درخواست مى كنم، با آنكه به آن سخت نيازمندم، و تو از آن حاجت از آغاز بى نياز بودى، و [همان اندك حاجت] نزد من بسيار و ادايش براى تو سهل و آسان است.
خدايا! آمرزش تو از گناهم و گذشتت از خطاهايم، و چشم پوشيت از ظلم، و پرده پوشيت بر عمل زشتم و حلم و بردباريت بر جرم و گناه بسيارم، كه به خطا و عمد انجام دادم، مرا به طمع انداخت كه از تو چيزى را درخواست كنم كه مستحق آن نيستم، همان كه تو به رحمت خويش روزيم گردانيدى و از روى قدرتت آن را به من نماياندى، و از اجابتت به من شناساندى.
از اينرو چنان شده ام كه تو را با آرامش مى خوانم، و با انس و رغبت و بدون ترس و بيم از تو حاجت مى طلبم، و باز بر تو آنچه مى خواستم را تقاضا نمودم، پس اگر حاجتم را دير برآوردى از نادانى بر تو عتاب كردم، و در صورتى كه چه بسا به علت علمى كه به سرانجام كارها دارى تأخير در انجام حاجتهايم برايم بهتر بوده است، پس من هيچ مولاى بزرگوارى را صبورتر بر بنده پستى از تو برخود نديده ام.
پروردگارا! مرا دعوت مى كنى در حالى كه از تو روى مى گردانم، و تو محبت مى نمايى و من بغض و عناد مى ورزم، با من دوستى و شفقت مى فرمايى و من از تو نمى پذيرم، گويا بر تو منت مى گذارم، اين ناسپاسى من مانع از رحمت و احسان نمودن تو بر من و فضل و عنايت بر اساس جود و كرمت نشده است، پس به اين بنده نادانت رحم كن و به فضل و احسانت بر من ببخشاى كه تو بسيار بخشنده و كريمى.
ستايش مخصوص خداست كه مالك ملك وجود است، روان ساز كشتيها، رام كننده بادها، پديد آورنده صبحگاهان از شب، و حاكم روز جزا، و پروردگار جهانيان است.
ستايش از آن خداست بر حلم أو پس از علمش، و ستايش از آن خداست بر عفوش پس از قدرتش، و ستايش خداى راست بر حلم و بردبارى طولاني او در مقام غضبش، در حالى كه بر هرچه خواهد تواناست.
ستايش مخصوص خداست كه آفريننده خلق و گستراننده روزى، و پديد آرنده صبحگاهان، و صاحب جلالت و بزرگوارى و فضل و انعام است، آن خدائى كه از نظرها دور است و از اينرو ديده نخواهد شد، و به همه نزديك است، و از اين جهت بر رازهاى پنهان شاهد و گواه مى باشد، اوست بزرگوار و بلند مرتبه.
ستايش از آن خدائى است كه كسى در مقابلش به نزاع بر نخيزد، و شبيهى با او همگون نگردد، پشتيبانى مددكار أو نشود، عزيزان در مقابل عزتش مقهور، و بزرگان در پيشگاه عظمتش متواضعند، و با قدرتش بر هر چه خواهد مى رسد.
ستايش خداى راست كه چون او را ندا كنم جواب دهد و هر عيب و نقصى را بر من بپوشاند، در حالى كه معصيت او را مى كنم، و نعمت بزرگ بر من مى بخشد، و من متقابلا شكرش نمى گذارم، پس چه بسيار موهبتهاى گرانبهائى كه به من عطا كرده و چه امور هولناكى كه از من دفع نموده و شادمانيهاى شگفت انگيز كه به من نمايانده، پس من هم أو را به ستايش ثنا گفته و به پاكى و منزه بودن از هر عيب و نقصى ياد كنم.
ستايش مخصوص خداوندى است كه حجاب أو دريده نشود، درگاه [لطفش] بسته نشود، نيازمندش رد نكرد، و آرزومندش محروم نگردد، ستايش خداى راست كه بيم ناكان را ايمنى بخشد، و صالحان را نجات دهد و مستضعفان را بلند گرداند، و گردنكشان را خوار سازد، و پادشاهان را هلاك كرده و ديگران را بر جاى آنان نشاند.
ستايش از آن خدائى است كه درهم كوبنده سركشان، هلاك كننده ستمگران، دريابنده گريزندگان، به كيفر رساننده ظالمان، فريادرس فرياد خواهان، مرجع حاجت نيازمندان، معتمد مؤمنان است.
ستايش مخصوص خداوندى است كه آسمان و ساكنانش از ترس او در بيم و اضطرابند، و زمين و اهلش برخود مىلرزند، و دريا و هر آنچه در اعماقش شناور است به جوش و خروش مى افتند، ستايش خداى راست كه ما را به اين [راه ايمان و ولايت] هدايت كرد و اگر خداى ما را هدايت نمى فرمود ما خود بدان ره نمى يافتيم.
ستايش مخصوص خداست كه جهان را خلق كرده و براى او خالقى نيست، همه را روزى مى دهد و خود روزى نمى خواهد، و طعام و خوراك مى دهد و خود بدان نيازمند نيست، و زنده ها را مىميراند و مردگان را زنده مى كند و خود زنده جاودانه است، هر خير و نيكى بدست اوست و بر هر چيز تواناست.
خدايا! بر محمد بنده و فرستاده ات، و امين و برگزيده ات، و دوست و انتخاب شده از ميان خلقت و نگاهبان سر تو و رساننده رسالتهايت، درود فرست، برترين و نيكوترين و زيباترين و كامل ترين و پاكترين و روز افزون ترين و پسنديده ترين و پاكيزه ترين، و درخشان ترين و بيشترين درود و بركت و رحمت و سلام كه بر هر يك از بندگان خاص خود و پيامبران و رسولان و خاصان و اهل كرامت بر تو از ميان خلقت فرستادى.
بار خدايا! و درود فرست بر على امير مؤمنان و جانشين رسول پروردگار جهانيان و بنده و ولى و برادر رسولت و حجت تو بر خلقت و آيت كبرايت و خبر بزرگ عالم آفرينش.
و درود فرست بر صديقه طاهره حضرت فاطمه برترين بانوى جهان، و درود فرست بر دو نوه پيامبر رحمت و دو پيشواى هدايت امام حسن و امام حسين، دو سيد جوانان اهل بهشت.
و درود فرست بر امامان و پيشوايان اسلام حضرت على بن حسين و محمد بن على و جعفر بن محمد و موسى بن جعفر وعلى بن موسى و محمد بن على وعلى بن محمد وحسن بن على و زاده أو امام هدايتگر هدايت شده، كه حجت هاي تو بر بندگانت و امينان تو در شهرهايت هستند، درود بسيار و دائم.
پروردگارا! درود فرست بر ولى امرت قائم مورد آرزو، و عدل مورد انتظار، و او را به سپاه فرشتگان مقربت فراگير و به روح القدس تأييد فرما، أي پروردگار جهانيان.
بارالها! أو را اين چنين قرارده كه دعوت كننده به كتاب آسمانى تو و قيام كننده به ترويج دين تو باشد، و او را خليفه خود در زمين گردان، چنان كه پيشينيان أو را امام و خليفه گرداندى، و او را براى [برپائى] دينت كه مورد پسند تو مى باشد در زمين جايگزين فرما وخوف و ترس أو را به ايمنى مبدل گردان، تا تو را بپرستد و در هيچ امرى با تو شريك نگيرد.
خداوندا! أو را عزت بخش و به وسيله أو [مؤمنان را] عزيز گردان، و او را يارى كن و به وسيله او [مؤمنان را] يارى فرما، و او را نصرت كامل با عزت عطا فرموده و گشايشى آسان به أو عنايت كن، و از جانب خود أو را سلطنت و قدرت تفضل فرما، خدايا! به دست أو دينت و سنت پيامبرت را آشكار ساز تا آنكه ديگر چيزى از حق و حقيقت از ترس فردى از خلقت مخفى نماند.
بارالها! ما از تو اميد تحقق دولت گرانقدرت را داريم، كه اسلام و اهلش را به آن عزت بخشى، ونفاق و اهل نفاق را با أو ذليل گردانى، و ما را در آن دولت حقه از دعوت كنندگان به طاعتت و پيشوايان راه هدايتت قرار دهى، و بواسطه آن بزرگوار كرامت دنيا و آخرت را روزى ما فرمائى، پروردگارا! آنچه از حق كه بما شناساندى ما را به عمل آن وادار، و آنچه كوتاه آمديم ما را به مقام معرفت آن برسان.
خدايا! به بركت وجود آن امام همام پريشانى ما را بر طرف، پراكندگى امورمان را اصلاح، گسيختگى ما را به اتحاد، كمى عده ما را به كثرت، ذلتمان را به عزت مبدل گردان، و خاندان ما را بى نياز، و دينهايمان را ادا، و فقر ما را جبران، و نقائص ما را بر طرف، و سختى ما را آسان، و ما را سپيد رو بنما، و اسيرانمان را آزاد، و خواسته هاى ما را روا، و وعده هائى را كه بما دادى وفا، و دعاهاى ما را مستجاب، و درخواستهاى ما را عطا نما، و به لطف و عنايات حضرتش ما را به آروزهايى كه در دنيا و آخرت داريم برسان، و به حق أو فوق آنچه مايليم را بما عنايت فرما.
أي بهترين سؤال شدگان، و اى گشاده ترين عطا كنندگان، بوسيله أو سينه هاي ما را شفابخش، و خشم دلهايمان را فرو نشان، و ما را با وجود همه اختلافات به حق هدايت فرما، كه تو البته هر كه را بخواهى به راه راست هدايت مى فرمايى، و به وسيله او ما را بر دشمنانت و دشمنانمان يارى نما، اى خداى حق اين دعا را به كرمت مستجاب فرما، آمين.
بارالها! ما بدرگاه تو از فقدان پيامبرت كه سلام و درود بر او، و از غيبت
امام، و بسيارى دشمن و كمى عددمان، و فتنه هاى سخت بر ما، و غلبه محيط روزگار بر ما، بر تو شكوه مى بريم، پس بر محمد و خاندانش درود فرست و ما را در همه اين امور يارى كن، به فتح زود رسى از جانب خود، و به بر طرف ساختن رنج و سختى، و نصرت با عزت و سلطنت حقه كه آن را آشكار گردانى، و رحمتى از تو، كه بر همه شامل نمائى، و لباس عافيت كه بر ما بپوشانى، به حق رحمتت أي مهربانترين مهربانان.
(36) دعاى آن حضرت بعد از نماز صبح در روز عيد فطر پروردگارا! بسوى تو روى مى آورم در حالى كه پيامبر پيشاپيشم، و على پشت سر و سمت راستم، و امامانم در سمت چپم مى باشند، با آنان از عذابت خود را مستور داشته، و به تو نزديكى مى جويم و هيچ كسى را جز ايشان به تو نزديكتر نيافته ام، آنان امامانم مى باشند، هراسم از عقابت و غضبت را با ايشان مبدل به امنيت مى كنم، به رحمتت مرا در زمره بندگان صالحت قرار ده.
مؤمن به خداوند و مخلص بر آئين أو، و بر دين محمد و سنتش، و بر دين على و سنتش، و بر دين جانشينان أو و سنتشان مى باشم، به آشكار و نهانشان ايمان آورده و به آنچه محمد وعلى و جانشينانشان رغبت جسته اند مايلم.
و حول و قوه اى جز با عنايت خدا نيست، و عزت و سلطنت جز براى خداى واحد قهار عزيز جبار نمى باشد، هر كه بر خدا توكل كند أو را كفايت مى كند و خداوند كارش را به انجام مى رساند.
پروردگارا! تو را خواهانم به من توجه بنما، و آنچه نزد توست را جويا هستم پس برايم سهل و آسان گردان، و حاجتهايم را تحقق بخش، تو در كتابت و گفتار حقت چنين گفتى: " ماه رمضان كه قرآن در آن ماه براى هدايت مردم بهمراه نشانه هاي هدايت نازل شده است ".
احترام اين ماه را با نزول قرآن در آن و اختصاصش به اين ماه بزرگ داشته و نيز با قراردادن شب قدر در آن بر حرمتش افزودى، و گفتى: " شب قدر از هزار ماه بهتر است، فرشتگان و روح در آن شب به اذن پروردگارشان به هر امرى نزول كرده و تا طلوع فجر سلام مى باشد " بارالها! روزهاى ماه رمضان بپايان رسيده و شبهايش تمام گشته است، و در اين ماه كارهايى را انجام داده ام كه تو بدانها آگاه تر و شمارش آن را بهتر مى دانى.
خداوندا! از تو مى خواهم به آنچه بندگان صالحت تو را خواندند بر محمد و خاندانش درود فرستاده، و آنچه باعث نزديكى من به تو مى شود
را از من بپذيرى، و بر من به مضاعف كردن عملم و قبول اعمال و استجابت دعايم لطف نمايى، و رهائيم از آتش را بر من عنايت كنى، و بر من منت گذار با رستگاريم با نائل شدن به بهشت و امنيت از هر اضطراب و ناراحتى كه براى روز قيامت آماده ساخته أي.
به احترام بزرگواريت و احترام پيامبرت و احترام فرزانگان به تو پناه مى برم، كه امروز بگذرد در حالى كه گناهى بر من باقيمانده باشد كه بخواهى مرا بر آن مؤاخذه گردانى، يا بخواهى در مقابل آن مرا شقى گردانده و مفتضح نمايى، يا خطائى كه بخواهى در مقابل آن از من قصاص كنى و بر من نيامرزى، و از تو مى خواهم به احترام بزرگواريت كه بر هر كار كه اراده كنى قادرى، و تنها به اراده تو نيازمند است و با اراده ات تحقق مى يابد، و خدائى جز تو نيست.
پروردگارا! از تو مى خواهم به وحدانيتت، اگر در اين ماه از من خشنود شده أي بر خشنودى خود از من در باقيمانده عمرم بيفزاى، و اگر در اين ماه از من راضى و خشنود نگرديده أي، در همين ساعت، همين ساعت، همين ساعت از من خشنود شو، و در اين ساعت، و اين جايگاه، مرا از رها شدگان از آتش جهنم، و آزادشدگان از عذاب دوزخ، و مخلوقات با سعادت خود قرارده، به آمرزش و رحمتت أي مهربانترين مهربانان.
خداوندا! از تو مى خواهم به احترام بزرگواريت كه اين ماه را بهترين ماه رمضانى قرار دهى كه از آغاز زندگى تا كنون تو را در آن عبادت كرده و روزه گرفته و در آن به تو نزديك شده ام، پاداش بيشتر، نعمتهاى فراوان تر، و سلامتي فزون تر، روزى گسترده تر، رهايى از آتش بيشتر، استحقاق رحمت فزاينده تر، آمرزش فراوان تر، خشنودى كاملتر، و به آنچه تو دوست داشته و خشنود مى باشى نزديكتر باشم.
بارالها! اين ماه را آخرين ماه رمضانى كه براى تو روزه گرفته ام قرار نداده، و مرا به ماه‌هاى رمضان ديگر نيز برسان، تا اينكه از من خشنود شده و از آن فراتر رود، تا آنكه مرا از دنيا با سلامت خارج سازى، در حالى كه از من خشنود بوده و من از تو شادمانم.
پروردگارا! در مقدراتت كه تقدير مى كنى و قابل تغيير و تبديل نمى باشد، در اين سال و هر سال مرا از حجاج خانه ات قرار ده، در حالى كه حجشان پذيرفته، تلاششان ستوده، گناهانشان آمرزيده، اعمالشان مقبول، سفرهاشان با سلامتى بوده، و با اشتياق اعمالشان را انجام داده، و در جانهاشان و اموالشان و فرزندان شان و آنچه به آنان نعمت داده أي نگهدارى شده باشند.
خدايا! از اين جايگاه و در اين ماه و در اين روز و در اين ساعت، مرا رستگار، پيروزمند، با دعاهاى اجابت شده، آمرزيده، رها شده از آتش قرارده، رها شدنى كه اسارت و وحشتى در پى نداشته باشد، أي پروردگار پرورندگان.
پروردگارا! از تو مى خواهم كه در آنچه مى خواهى، و اراده كرده و تقدير مى كنى، و حكم مى نمايى، و واجب نموده و انفاذ مى كنى، عمرم را طولاني، مرگم را متأخر، ضعفم را تقويت، و فقرم را مبدل به بى نيازى كرده، و بر بىچارگيم رحم نموده و آن را جبران كنى، و ذلتم را مبدل به عزت و افتادگيم را بر طرف گردانى، خانواده ام را بى نياز نموده، و وحشتم را مبدل به انس، و كمى عده ام را مبدل به كثرت، و روزى ام را در سلامتي و راحتى بسيار گردانى.
و امور مهم دنيا و آخرتم را كفايت نموده، و مرا به خود واگذار ننمائى تا ناتوان نشوم، و مرا به مردم واگذار نكن تا مرا از خود دور سازند، و مرا در دينم و بدنم و جسدم و روحم و فرزندانم و خانواده ام و دوستانم و برادران و همسايگانم، از زنان و مردان مؤمن مسلمان، از زنده و مرده، سلامت بدارى، و تا آنگاه كه زنده هستم بر من به امنيت و ايمان منت نهى.
تو سر پرستم و مولايم و محل وثوق و اميدم، و جايگاه خواستهايم و محل نيازهايم و پايان آمالم مى باشى.
اى آقايم و مولايم! مرا در آرزويم نا اميد مساز، و طمع و آميدم را تحقق بخش، بوسيله محمد و خاندانش به تو روى آورده، و ايشان را پيشاپيش خود و آرزوها و خواسته ها وتضرع و زاريم قرار دادم، و چهره ام را بوسيله ايشان در دنيا و آخرت سپيد، و مرا از زمره مقربين درگاهت قرار ده.
تو به شناخت ايشان بر من منت نهاده أي، پس بوسيله ايشان عاقبتم را به سعادتمندى خاتمه ببخش، چرا كه تو بر هر كار قادر و توانائى.
و در روايت ديگر آمده:
تو به ايشان بر من منت نهاده، پس پايان عمرم را با سعادت و سلامت و امنيت، و ايمان و آمرزش، و خشنودى و سعادت و حفاظت خاتمه بخش.
خدايا! تو جايگاه حاجتهاى ما هستى، پس بر محمد و خاندانش درود فرست و ما را سلامت دار، و كسى را كه طاقت او را نداريم بر ما مسلط مكن، و امور دنيا و آخرت ما را كفايت فرما، تو صاحب جلالت و بزرگوارى هستى، بر محمد و خاندانش درود فرست، برترين درود و بركت و رحمت و مهربانى و عطوفتى كه بر ابراهيم و خاندانش مبذول داشتى، تو ستوده و گرامى هستى.
9 - ادعيه آن حضرت در امور متفرقه در ايام غيبت در هنگام ولادت براى كسى كه داخل مقام ايشان مى شود براى تعجيل در ظهورش براى تعجيل در ظهورش بعد از ظهورش، آنگاه كه از وادى السلام مى گذرد.
(37) دعاى آن حضرت در ايام غيبت بارالها! خودت را به من بشناسان، بدرستى كه اگر خود را به من نشناسانى پيامبرت را نخواهم شناخت، بارالها پيامبرت را به من بشناسان، كه اگر پيامبرت را به من نشناسانى حجت تو را نتوانم شناخت، بارالها! حجت خود را به من بشناسان كه اگر حجتت را به من نشناسانى از دينم گمراه مى گردم، خداوندا مرا به مرگ جاهليت نميران، و دلم را [از حق] پس از آنكه هدايتم فرمودى منحرف مگردان.
پروردگارا! هم چنان كه مرا به ولايت كسانى كه طاعتشان را بر من واجب فرموده أي، از واليان امرت بعد از پيامبرت - كه درود تو بر أو ايشان باد - هدايت كرده أي، و من ولايت واليان امرت را در دل گرفتم، [ولايت] امير مؤمنان، وحسن و حسين، وعلى و محمد، و جعفر و موسى، وعلى و محمد، وعلى وحسن، و حجت قائم مهدى، كه درود تو بر تمامى ايشان باد.
پروردگارا! مرا بر دينم پايدار ساز، و به طاعتت به كار گير، و دلم را براى ولى امرت نرم ساز، و از آنچه خلقت را آزموده أي مرا معاف دار، و بر طاعت ولى امرت ثابت قدم بدار، كسى كه او را از خلق خويش پنهان كرده أي، پس به اذن تو از مردم غائب گرديده و در انتظار فرمان توست.
و تو دانايى بدون آنكه از كسى فرا گرفته باشى، كه كدامين زمان امر [قيام] ولى تو صلاحيت دارد، كه أو را اجازه فرمائى تا امر خويش را آشكار سازد و پرده [غيبت] از خود برگيرد، پس مرا بر آن غيبت شكيبايى ده، تا تسريع در آنچه تو تأخير انداخته و تأخير در آنچه تو تقديم نموده أي را خواستار نباشم، و از آنچه تو پوشيده داشته أي پرده برنگيرم، و در آنچه كتمان فرموده أي كاوش نكنم، و با تدبيرات و تصميمات توبه ستيز برنخيزم، و نگويم چرا و چگونه و به چه علت ولى امرت آشكار نمى شود، و حال آنكه زمين از ستم پر گشته است، و تمام امور خويش را به تو واگذار نمايم.
بارالها! از تو مى خواهم كه آشكارا و در حالى كه امرت جارى شده باشد ولى امرت را به من بنمايانى، با آگاهيم به اينكه چيرگى و قدرت، و دليل و برهان، و خواست و اراده و توان و نيرو از آن توست، پس آنچنان لطفى در حق من و تمام مؤمنين بفرما تا به ولى تو كه درودهايت بر أو و خاندانش باد بنگريم، در حالى كه گفتارش آشكار، دلالتش روشن، هدايتگر از گمراهى، شفا دهنده از نادانى آمده باشد.
پروردگارا! ديدارش را آشكار ساز، پايگاههايش را استوار گردان، و ما را از كسانى قرارده كه ديده آنها به ديدارش روشن مى شود، و ما را به خدمت أو بدار، و بر كيش او بميران، و در زمره او محشور گردان.
خداوندا! او را از شر هر آنچه آفريده اى، و پديدار نموده اى، و بوجود آورده اى، و ايجاد كرده اى، و صورتگرى فرموده اى، در پناه خويش
قرار ده، و از پيش رو و پشت سر، و از سمت راست و چپ، و از طرف بالا و پائين، محفوظش بدار، به حفظ خودت كه هر كس را با آن نگاهبان باشى گم نشود و با أو رسولت و جانشين رسولت را حفظ فرما.
بارالها! و عمرش را طولاني، و بر اجل أو بيفزاى، و او را بر آنچه و آنكه ولايت و سرپرستى داده أي يارى كن، و در گرامى داشتت نسبت به او بيفزاى، كه اوست هدايتگر راه يافته، و بپاخاسته هدايت شده، پاكيزه با تقواى منزه [از هر عيب و نقص]، پاكيزه صفات، داراى مقام رضا و خشنودى خداوند، بردبار، تلاشگر، سپاسگزار.
خداوندا! و به سبب طولاني شدن دوران غيبت او، و قطع گرديدن خبرش از ما، يقينمان را زائل مكن، و يادش را از خاطرمان مبر، و انتظار و ايمان به أو، و يقين داشتن به ظهورش، و دعا براى حضرتش، و درود فرستادن بر أو را از ما مگير، تا طولاني شدن غيبتش ما را از ظهور و قيامش نا اميد نسازد، و باورمان در مورد آن همچون باور داشتنمان نسبت به قيام فرستاده ات - كه درود تو بر او و خاندانش باد - بوده باشد، [و نيز همانند يقينمان] بر آنچه از وحى وتنزيلت آورده محكم بماند.
و دلهايمان را برايمان به او نيرو بخش، تا ما را بدست أو در مسير هدايت رهنما باشى، و به برترين دليل و ميانه ترين راه نائل سازى، و ما را بر فرمانبردارى از أو و پيروى از فرامينش يارى فرما، و ما را در حزب أو و در زمره ياران و انصارش، و از خشنودان به كارهاى حضرتش قرار ده.
و اين [عقائد] را در زندگى و هنگام مرگ از ما سلب مفرما، تا اينكه ما را بميرانى در حالى كه بر همين باور باشيم بى آنكه در شك افتيم و نه پيمان شكنيم و نه در ترديد واقع شويم، و نه دروغ بشماريم.
بارالها! فرجش را نزديك و به ياريت أو را تأييد فرما، و يارانش را يارى ده، و مخالفانش را خوار و ذليل گردان، و آنان كه با أو به ستيز برخاسته و تكذيبش مى كنند را نابود كن، و حق را به او آشكار و باطل را به او نابود ساز، و با [ظهور] او بندگان مؤمنت را از مذلت و خوارى رهائى بخش، و شهرهاى جهان را به أو شاداب گردان، و سركشان كفر پيشه را بقتل برسان، و سران گمراهى را درهم بشكن، و جباران و كافران عالم را به أو خوار گردان منافقين و پيمان شكنان و تمام مخالفان و ملحدان را در شرق و غرب زمين، و خشكى و دريا، و كوه و دشت آن نابود كن، تا اينكه هيچ يك از آنان را باقى مگذارى و اثرى از آنان بر جاى نماند، و از لوث وجودشان بلاد خويش را پاك سازى، و سينه هاي بندگانت را از آنان شفا ده.
و بوجود او آنچه از دينت محو شده را دوباره تجديد كن، و به [حكومت] أو آنچه از حكمت تبديل گشته و از سنتت تغيير يافته را اصلاح فرما، تا دين تو به [وجود] أو و بر دست أو تازه و بدون هيچ كژى و بدعتى باز گردد، و با عدالت أو آتشهاى كافران را خاموش سازى.
بدرستى كه اوست بنده تو كه براى خودت خالص گردانيده أي، و به منظور يارى پيامبرت انتخاب فرموده اى، و به علم خويش او را برگزيده اى، و از گناهان محفوظ و معصومش ساخته اى، و از عيبها مبرايش نموده أي، و بر غيبهاى و پنهانيها آگاهش ساخته، و بر وى نعمت ارزانى داشته أي، و از پليدى پاكيزه و از آلودگى بر كنارش قرار داده أي.
خداوندا! پس بر أو و بر پدرانش، پيشوايان پاكيزه، و بر شيعيان برگزيده شان درود فرست، و آنان را به برترين آرزوهايشان برسان، و آن را از هر گونه شك و شبهه و ريا و شهرت طلبى خالص گردان، تا منظورى جز تو نداشته باشيم و غير از رضاى تو چيزى را نخواهيم.
بارالها! فقدان پيامبرمان، و غيبت ولى و سرپرستمان، وقوع فتنه ها در ميانمان، و اتحاد دشمنان بر عليه ما، و كمى افرادمان را بدرگاه تو شكوه مىكنيم، خداوندا! پس آن را با پيروزى زود رس و يارى شكست ناپذير از جانب خودت، و ظهور پيشواى دادگر، گشايش ده أي پروردگار جهانيان.
بار خدايا! ما از تو مى خواهيم كه به ولى خودت به آشكار نمودن عدل تو در ميان بندگانت، و كشتن دشمنانت در سرزمينت فرمان دهى، تا أي پروردگار براى ستم هيچ پايه و اساسى را وامگذارى مگر آنكه آن را درهم بشكنى، و هيچ بنيانى را جز آنكه نابود سازى، و هيچ نيرويى را مگر آنكه سست گردانى، و هيچ پايه أي را جز اينكه ويران كنى، و هيچ برندگى را مگر آنكه بى اثر نمايى، و هيچ سلاحى را جز اينكه كند گردانى، و هيچ پرچمى را مگر اينكه سرنگون كنى، و هيچ قهرمانى را مگر اينكه بر خاك هلاكت افكنى، و هيچ ارتشى را جز آنكه خوار و زبون سازى.
پروردگارا! و آنان را با سنگ [قهر و غضبت] سنگباران كن، و از دم شمشير بران انتقامت بگذران، و به عقوبت و غضبت كه از مردمان مجرم باز نمى دارى هلاكشان گردان، و دشمنان خودت و دشمنان دينت و دشمنان فرستاده ات را بدست ولى خويش و دست بندگان مؤمنت عذاب فرما.
بار خدايا! ولى و حجتت در زمينت را از بيم دشمنش ايمن دار، و هر آن كس با وى مكر و حيله كند به او مكر كن، و با هر كه با وى نيرنگ بازد نيرنگ باز، و تمام بديها را بر بد خواهانش وارد ساز، و اساس و بنيان فسادشان را از وجود مبارك أو دور گردان، و دلهايشان را نسبت به آن جناب مرعوب و ترسناك ساز، و گامهاى ايشان را براى حضرتش لرزان فرما، و آشكارا و ناگهانى آنان را [به عذابت] بگير.
عقوبتت را بر آنان شديد گردان، و در ميان بندگانت خوارشان ساز، و در بلاد خويش لعنتشان كن، و در پست ترين دركهاى جهنم جايشان ده، و سخت ترين عذابت را بر آنان فرود آور، و به آتششان بسوزان، و گورهاى مردگانشان را پر از آتش كن، و ايشان را به دوزخ و اصل ساز كه آنان نماز را ضايع گذارده و از اميال و شهوات پيروى كرده، و بندگانت را خوار ساختند.
بار خدايا! و به وجود ولى خودت قرآن را زنده كن، و نور سرمدش را آنگونه كه هيچ تاريكى در آن راه نيابد بما بنمايان، و به [ظهور] آن بزرگوار دلهاى مرده را زنده، و سينه هاي مؤمنين كه از فراق أو مجروح شده را شفا ده، و پراكندگى آراء را بوسيله أو بر حق جمع گردان، و به [دست با كفايت] أو حدود تعطيل شده و احكام متروك مانده را بر پاى دار، تا هيچ حقى نماند.
جز آنكه آشكار گردد، و هيچ عدلى جز آنكه درخشان شود.
پروردگارا! و ما را از ياران و تقويت كنندگان حكومتش، و ممتثلين امرش، و خشنودان از فعلش، و تسليم شوندگان نسبت به فرمانهايش قرار ده، و از كسانى كه هيچ نيازى به تقيه نداشته و از خلق تو بيمى بدل راه ندهند.
پروردگارا! تويى آنكه بدى را بر طرف ساخته و بىچاره را هرگاه تو را بخواند اجابت نموده و از بلاى سخت نجات مى دهى، پس هرگونه گزند را از ولى خويش بر طرف فرما، و چنان كه برايش تضمين كرده أي أو را خليفه خود در زمين قرارده.
بار خدايا! مرا از ستيزه جويان با آل محمد و از دشمنان آنان، و نيز در شمار كينه توزان و خشم كنندگان برايشان قرار مده، كه البته من از اين امر به تو پناه مى برم، پس مرا پناه ده، و به درگاهت پناهنده مى شوم پس مرا در حمايت خود بدار.
بار خدايا! بر محمد و خاندانش درود فرست و مرا بوجود آنان نزد خودت در دنيا و آخرت رستگار و پيروز گردان، و از مقربان درگاهت قرار ده، پروردگار جهانيان دعايم را مستجاب فرما.
(38) دعاى آن حضرت در هنگام ولادت پروردگارا! وعده ام را تحقق بخش، و امرم را بپايان رسان، و جايگاهم را محكم نما، و جهان را با من لبريز از عدل و قسط فرما.
(39) دعاى آن حضرت براى كسى كه داخل مقام ايشان مى شود از آن حضرت روايت شده: هر كسى با ادب داخل مقام من شود و بر من و امامان (عليهم السلام) دوازده مرتبه درود و سلام فرستد، سپس دو ركعت نماز با دو سوره بخواند، و اين دعا را قرائت كند، خداوند آنچه بخواهد به أو مى دهد، يكى از آنها آمرزش أو است:
پروردگارا! عقوبتت در باره من مرا بدانجا رسانيد كه به بيچارگى افتادم و تو مهربانترين مهربانانى، و اگر چه به جهت گناهانم مستحق چندين برابر اين عقوبتت مى باشم، و تو بردبار و صبور بوده و گناهان بسيار را مى بخشى، تا آنجا كه عفو و رحمتت بر عذابت پيشى گرفته است.
(40) دعاى آن حضرت براى تعجيل در ظهورش از نائب دوم آن حضرت، محمد بن عثمان روايت شده كه گفت:
آخرين مرتبه أي كه آن حضرت را ديدم كنار خانه كعبه بوده كه مى فرمود:
پروردگارا! وعده هايى كه به من داده أي را تحقق بخش.
(41) دعاى آن حضرت براى تعجيل در ظهورش نائب دوم آن حضرت گويد: آن حضرت را ديدم كه پرده خانه كعبه را در مستجار گرفته و مى گويد:
پروردگارا! با من از دشمنانت انتقام گير.
(42) دعاى آن حضرت بعد از ظهورش، آنگاه كه از وادى السلام مى گذرد از على (عليه السلام) روايت شده: گويا قائم (عليه السلام) را بر روى اسب سپيد موئى مى بينم كه از وادى السلام بسوى مسجد سهله مى رود، و دعا مى خواند، در بين دعاهايش چنين مى گويد:
محققا محققا معبودى جز خداوند نيست، معبودى جز خداوند نيست، صادقانه به أو ايمان داريم، معبودى جز خداوند شايسته عبوديت و بندگى نيست، پروردگارا! أي عزيز كننده هر مؤمن تنها، و اى ذليل كننده هر ستمگر كينه توز، تو پشتيبانم هستى آنگاه كه راهها بر من بسته شده و زمين با همه وسعت بر من تنگ مى گردد، بار الها! مرا آفريدى در حالى كه از خلقتم بى نياز بودى، و اگر يارى تو نبود من شكست مى خوردم.
اى منتشر كننده رحمت از جايگاههاى آن، و خارج كننده بركتها از مواضع آن، و اى آنكه خودت را به رفعت مخصوص گردانده، و اوليائش به عزت او عزيز مى گردند، اى آنكه پادشاهان براى أو طوق ذلت بر گردن نهاده اند، و از سطوت و هيبت أو ترسانند.
از تو مى خواهم بنامت كه مخلوقاتت را خلق كردى، و همه آنان در پيشگاهت خاضعند، از تو مى خواهم كه بر محمد و خاندانش درود فرستاده و امرم را تحقق بخشى، و در فرجم تعجيل فرمايى، و مرا كفايت كرده و سلامت دارى، حوائجم را ادا نمائى، در همين ساعت، همين ساعت، همين شب همين شب، بدرستى كه تو بر هر كار قادرى.
10 - ادعيه آن حضرت در زيارات در زيارات حضرت على عليه السلام در روز يكشنبه در روز عاشورا
(43) دعاى آن حضرت در زيارت على (عليه السلام) در روز يكشنبه سلام بر شاخسار نبوى، و درخت تنومند و شكوفاى هاشمى، بارور به نبوت شاداب و سرسبز به امامت، سلام [بر تو] و دو پيامبرى كه در كنارت آرميده اند.
سلام بر تو و بر خاندان پاكزاد پاكيزه ات، سلام بر تو و بر فرشتگان پيرامونت و آنان كه گراگرد قبرت مىچرخند.
مولايم أي امير مؤمنان اين روز روز يكشنبه است، و آن روز مخصوص و بنام توست و من در آن مهمان و پناهنده به توام، پس أي مولايم مرا پذيرائى نما و پناهم ده، زيرا تو كريمى و مهمان نوازى را دوست داشته و به پناه دادن مأمورى.
پس آنچه را كه بسوى تو مايلم و به تو اميدوارم را انجام ده، به حق ارزش تو و خاندانت نزد خداوند و منزلت او نزد شما، و به حق پسر عمويت پيامبر خدا كه درود خدا بر او و بر تمامى خاندانش باد.
(44) دعاى آن حضرت در روز عاشورا سلام بر آدم برگزيده خداوند از ميان مخلوقاتش، سلام بر شيث ولى خدا و برگزيده اش، سلام بر ادريس قيام كننده براى خدا به حجت و گواهش، سلام بر نوح اجابت شده در دعايش.
سلام بر هود همواره تأييد شده از طرف پروردگارش، سلام بر صالح بر سردارنده تاج كرامت از طرف مولايش، سلام بر ابراهيم برگزيده شده به دوستى از طرف پروردگارش.
سلام بر اسماعيل رها شده از طرف خداوند با ذبح بزرگى از بهشتش، سلام بر اسحاق كه خداوند نبوت را در فرزندان أو نهاد، سلام بر يعقوب كه خداوند با رحمت خود چشمش را به أو باز گرداند، سلام بر يوسف كه خداوند با عظمتش أو را از چاه نجات داد.
سلام بر موسى كه با قدرت الهى دريا برايش شكافته شد، سلام بر هارون كه خداوند أو را به نبوتش مخصوص ساخت، سلام بر شعيب كه خداوند أو را بر امتش پيروز گردانيد، سلام بر داوود كه خداوند از خطايش در گذشت.
سلام بر سليمان كه با عزت خداوندى جن مسخر أو گرديد، سلام بر ايوب كه خداوند أو را از بيمارى شفا داد، سلام بر يونس كه خداوند وعده حتمى اش را برايش متحقق ساخت، سلام بر عزير كه خداوند أو را بعد از مرگ زنده كرد.
سلام بر زكريا كه بر بلاها صبور بود، سلام بر يحيى كه خداوند أو را به شهادت مفتخر ساخت، سلام بر روح خدا و كلمه أو حضرت عيسى.
سلام بر محمد حبيب الهى و برگزيده أو، سلام بر امير مؤمنان على بن ابى طالب برادر مخصوصش، سلام بر فاطمه زهرا دخترش، سلام بر ابى محمد حسن وصى و جانشين پدرش، سلام بر حسين كه جانش را تقديم كرد.
سلام بر كسى كه در آشكار و نهان اطاعت خداوند را نمود، سلام بر كسى كه خداوند شفاء را در تربت أو قرار داد، سلام بر كسى كه اجابت دعا زير گنبد اوست، سلام بر كسى كه امامان از فرزندان أو هستند.
سلام بر فرزند خاتم پيامبران، سلام بر فرزند امير مؤمنان، سلام بر فرزند
فاطمه زهرا، سلام بر فرزند خديجه كبرى، سلام بر فرزند سدره منتهى، سلام بر فرزند بهشت جاودان، سلام بر فرزند زمزم و صفا.
سلام بر به خون غلطيده، سلام بر حجاب دريده، سلام بر پنجمين فرد آل عبا، سلام بر غريب غريبان، سلام بر سيد الشهداء، سلام بر كشته زنازادگان، سلام بر ساكن كربلا.
سلام بر آنكه فرشتگان آسمان بر أو گريستند، سلام بر آنكه فرزندانش پاكان جهانند، سلام بر پيشواى دين، سلام بر مواضع برهانهاى الهى، سلام بر پيشوايان بزرگوار، سلام بر خونين جامگان، سلام بر لبهاى خشكيده.
سلام بر بدنهاى به زنجير كشيده و اسير شده، سلام بر روحهاى به پنهانى برده شده، سلام بر پيكرهاى عريان، سلام بر جسمهاى نحيف و رنگ باخته.
سلام بر خونهاى ريخته، سلام بر اعضاء قطعه قطعه شده، سلام بر سرهاى بالاى نيزه رفته، سلام بر زنان سر برهنه گرديده.
سلام بر حجت پروردگار جهانيان، سلام بر تو و بر پدران پاكيزه ات،
سلام بر تو و بر فرزندان شهيدت، سلام بر تو و بر فرزندان ياريگرت، سلام بر تو و بر فرشتگان ملازم آرامگاهت.
سلام بر كشته مظلوم، سلام بر برادر مسمومش، سلام بر على اكبر، سلام بر فرزند شير خوارش.
سلام بر بدنهاى مسلوب و عريان، سلام بر خاندان نزديك، سلام بر جنگاوران بيابان، سلام بر دور افتادگان از وطن خويش.
سلام بر مدفونهاى بى كفن، سلام بر سرهاى جدا شده از بدن، سلام بر صبور و بردبار در مصائب.
سلام بر مظلوم بدون ياور، سلام بر ساكن خاك پاك، سلام بر صاحب گنبد بلند، سلام بر آنكه خداوند أو را پاك نمود، و سلام بر آنكه جبرئيل به دو افتخار كرد، سلام بر آنكه ميكائيل در گاهواره با أو سخن گفت.
سلام بر پيمان شكسته، سلام بر حرمت از هم دريده، سلام بر آنكه به ستم خونش ريخته شد، سلام بر غسل داده شده به خون زخمها، سلام بر آب داده شده به جامهاى تيره.
سلام بر مظلومى كه خونش مباح شد، سلام بر سر بريده، سلام بر مدفون بدست روستائيان، سلام بر رگ بريده گردن، سلام بر مدافع بدون ياور.
سلام بر سپيد موى غرقه به خون، سلام بر گونه هاي خاك آلوده، سلام بر بدن عريان، سلام بر دندانهاى كوبيده شده با چوب خيزران، سلام بر سر بالاى نيزه رفته، سلام بر جسمهاى عريان رها شده در بيابان، كه گرگهاى درنده بر آنها حمله برده و حيوانات وحشى بر سر آنها فرود آمدند.
سلام بر تو أي مولاى من و بر فرشتگانى كه گرداگرد قبر تو بوده و قبرت را در ميان گرفته اند، پيرامون مزارت گردهم آمده اند، و به زيارت تو مى آيند، سلام بر تو، بدرستى كه بسوى تو آمده و آرزومند رستگارى نزد توام.
سلام بر تو، سلام آگاه به حرمت و احترامت، خالص در ولايت و دوستى ات، خواهان نزديكى به خدا با محبتت، بيزار از دشمنانت، سلام بر كسى كه قلبش در مصيبت مجروح، اشكهايش هنگام ذكر نام تو ريزان است، سلام مصيبت زده محزون و شيداى فروتن.
سلام كسى كه اگر در كربلا با تو بود در مقابل شمشيرهاى بران تو را
حفاظت كرده، و باقيمانده روحش را در مقابل تو به مرگ تقديم مى كرد، در پيشاپيش تو به جهاد بر مى خواست و بر عليه دشمنانت تو را يارى مى نمود، و روح و جان و مال و فرزندش را فداى تو مى كرد، روحش فداى روحت و خاندانش نگاهدار و مدافع خاندانت.
اگر روزگار زندگيم بتأخير افتاد و مقدرات مرا از ياريت بازداشت، و در مقابل دشمنانت نجنگيدم، و با مخالفانت نبرد ننمودم، به خاطر تو و آنچه بر تو وارد شده، هر صبح و شام برايت ناله كرده بجاى اشك خون مىگريم، تا آنگاه كه با حسرت واندوه و غصه جان دهم.
گواهى مى دهم كه نماز را برپا داشته و زكات را ادا كردى، به نيكى فرمان داده و از منكر و بدى بازداشتى، خداوند را فرمان برده و سرپيچى نكردى، و به أو و ريسمانش چنگ زده و او را خشنود نمودى، خشيت أو را بدل گرفته و مراقبت أو را نموده و او امرش را اجابت كردى.
سنتها را انجام داده و آشوبها را فرو نشاندى، به پاكى و راستى خوانده و راههاى صلاح را روشن و مبين ساختى، و در راه خدا به بهترين وجه جهاد و كوشش نمودى.
مطيع پروردگارت و پيرو جدت پيامبر، كه درود خدا بر أو و خاندانش باد، بودى، سخن پدرت را شنيده و وصيت و سفارش برادر را به انجام
رساندى، بر پا دارنده پايه و اساس دين، و درهم كوبنده طغيان و سركشى، سخت گير و كوبنده بر آشوبگران و طغيانگران و نصيحت گر امت بودى.
ستايش گر در گردابهاى مرگ، درگير با فاسقين، بر پا دارنده حجتهاى الهى، مهربان در مقابل اسلام و مسلمين و ياور حق، و صبور و بردبار در هنگام بلا، و محافظ دين و نگاهبان آن بودى.
نگاهبان هدايت و ياور آن، گستراننده عدالت و ياريگر دين و نمايان گر آن بودى، بازيچه شمرنده دين را از كارش باز داشته و او را منع نمودى، حق زيردستان را از مواليشان گرفته، و بين قوى وضعيف در قضاوت به مساوات رفتار كردى.
پرورنده يتيمها و ملجأ مردم، و عزت اسلام، و معدن احكام، و همپيمان بخشش و انعام، رهرو راه جدت و پدرت، و همانند برادرت وصى پدرت بودى.
وفا دار به ذمه ها، متخلق به اخلاق نيكو، بسيار بخشنده، شب زنده دار، برپاگر روشها، دارنده اخلاق نيكو، سوابق درخشان، نسب و حسب شريف و ارزشمند، رتبه برتر، منقبتهاى فراوان، سرشتهاى ستوده، عطاى ارزشمند، بردبار، رشيد، بخشنده، بسيار دانا، پيشواى شهيد، آموزش گر بازگشت كننده و توبه كننده، مهربان، با هيبت.
فرزند براى پيامبر و نجات دهنده براى قرآن، و ياور امت بودى،
در طاعت الهى كوشا و حافظ عهد و ميثاق، و كناره گيرنده از راههاى فاسقين، و تلاش گر تا حد توان بوده، و ركوع و سجده هاي طولاني داشتى.
زاهد در دنيا همچون شخص كوچ كننده از آن، نگرنده به آن به ديده ترسندگان از آن، باز داشته شده از آن آرزوهايش، برگرفته شده همتش از زينتهايش، نگرنده زرق و برقهايش با گوشه چشم بوده، و رغبت و ميلت به آخرت شناخته شده بود، تا آنگاه كه ظلم و بيداد دست از آستين بيرون آورد و با سلاح به ميدان آمد، و گمراهان در ضلالت خود غرق شدند، در حالى كه تو در حرم جدت ساكن، و از ستمگران دورى گزيده بودى، در خانه و محراب بسر برده، و از اميال و شهوات بر كنارد، با قلب و زبان به مقدار توان زشتى را زشت مى شمردى.
آنگاه كه موقعيت مقتضى گرديد پرچم مخالفت برداشته، و با مخالفان كارزار كردى، با فرزندان و خاندان و پيروان و دوستان به راه افتاده، و با حكمت و پند و اندرزهاى نيكو بسوى خداوند خوانده، و به برپا داشتن حدود و فرمانبرى از معبود امر نمودى، و از پليدى و سركشى باز داشته و با ظلم و ستم مقابله كردى.
پس از آنكه آنان را از كار خود باز داشته، و حجت و دليل را برايشان تأكيد نمودى، با آنان كارزار كردى، بيعتت را شكسته و بر پروردگار و جدت خشم نموده و با تو جنگيدند، بر زخم زبانها و ضربه ها ايستادگى كرده، و لشكريان ستمگر را درهم كوبيدى، در گرد و غبار بر خاسته در ميدان كارزار با ذو الفقارى وارد شدى كه گويا على مرتضى در آنجا حضور دارد.
آنگاه كه تو را پايدار و ثابت قدم و شجاع يافتند، با شرارت و كينه توزى قدم به ميدان گذارده، با حيله و بدى خود با تو جنگيدند، و آن شخص ملعون به لشكريانش دستور حمله داد، تو را از آب و وارد شدن به آن باز داشته و بجنگ و كار زار كشاندند، و بر اين امر شتاب ورزيدند، تيرها و سنگها را به طرف تو پرتاب كرده و دستهاى جنايتكارشان را براى نابوديت گشودند.
احترام تو را حفظ نكرده، و از عواقب كارهايشان در كشتن فرزندان و تاراج اموالت نهراسيدند، تو پيش قدم در سختى ها و تحمل كننده آزار و اذيتها بودى، فرشتگان آسمانى از صبر و شكيبائى ات در شگفت شدند.
پس از هر سو تو را محاصره كرده و زخمهاى عميقى بر تو وارد ساختند، در حالى كه براى تو ياورى نمانده بود ميان تو و شب مانع شدند، تو متحمل رنجها و صبور و شكيبا بودى، و از زنان و فرزندانت دفاع مى نمودى.
تا اينكه تو را از اسبت انداخته و مجروح بر زمين افتادى، اسبها با سمهايشان بر تو تازيدند و ستمگران و سركشان شمشيرهاى برانشان را بر تو فرود آوردند.
پيشانيت براى مرگ عرق كرده بود، و به راست و چپ كشيده مى شدى با گوشه چشم بسوى خيمه هايت نگريسته و فرزندان و خاندانت تو را به خود مشغول ساخته بود، و اسبت گريزان در حالى كه مى گريست و شيهه مى زد بسوى خيمه ها شتافت.
هنگامى كه زنان اسبت را با حالت شرمسارى ديده و به زين واژگونش نظر افكندند، با موهاى پريشان و شيون كنان و ناله كنان از خيمه ها بيرون آمدند، و در حالى كه پس از عزت و شكوه خوار و ذليل شده بودند بسوى قتلگاه شتافتند.
در حالى كه شمر بر روى سينه ات نشسته و شمشيرش را بر گودى زير گلوى تو فرو برده و محاسنت را با دستش گرفته بود، سرت را با شمشير خود بريد، در آن حال آرامش خود را حفظ كرده و نفسهايت پنهان شده بود، سرت بر بالاى نيزه قرار داشت و خانواده ات همچون بندگان اسير، و در غل و زنجير قرار گرفتند.
در فراز پالانهاى چهارپايان چهره هاشان از گرماى ظهر تابستان مى سوخت، و در بيابانها و دشتهاى پهناور پيش برده مى شدند، دستهايشان به گردنهاشان آويخته و در بازارها آنان را مى گرداندند.
پس واى بر سركشان گنهكار، به كشتنت اسلام را كشتند و نماز و روزه را بيهوده و مهمل گذاردند، سنتها و احكام را شكسته و پايه هاي ايمان را نابود كردند، آيات قرآن را تحريف و در فساد و دشمنى سخت تلاش نمودند.
آنگاه كه تو كشته شدى به تحقيق كه انتقام خون كشته شده رسول خدا - كه درود خدا بر او و خاندانش باد - ناگرفته ماند، و كتاب خدا رها شده و به حق خيانت گرديد.
با نابوديت تكبير و تهليل، و تحريم و تحليل، و تنزيل و تأويل از ميان رفت، پس از تو تغيير و تبديل و بى دينى و كفر و خواهشهاى نفسانى، و گمراهى ها و آشوبها، و بيهودگى ها و باطلها آشكار گرديد.
خبر دهنده مرگت در كنار قبر جدت رسول خدا - كه درود خدا بر أو و خاندانش باد - برخاست و اشك ريزان خبر مرگت را به أو داد، در حالى كه مى گفت: أي رسول خدا! فرزند و جوانت كشته شد، خانواده و نزديكانت بيچاره شدند، و فرزندانت پس از تو اسير گرديدند و خانواده و افرادت در گرفتارى بلا افتادند.
پس پيامبر آشفته خاطر شده و قلب گريانش گريست، و به خاطر تو فرشتگان و پيامبران به أو تسليت گفتند، و به خاطر تو مادرت زهرا سوگوار
و مصيبت زده شد، فرشتگان مقرب براى سوگوارى و تسليت گفتن به پدرت امير مؤمنان نزد أو مى رفتند، و برايت در اعلى عليين مجلس عزا و ماتم بر پا شد، و به خاطر تو حور العين بر خود سيلى زدند.
آسمان و ساكنانش، و بهشت ها و خزانه دارانش، و كوههاى گسترده بر روى زمين و كرانه هايش، و درياها و ماهيانش، و جنيان و فرزندانشان، و خانه خدا و مقام ابراهيم، و مشعر الحرام وحل و احرام براى تو گريستند.
پروردگارا! به احترام اين جايگاه بلند بر محمد و خاندانش درود فرست و مرا در زمره ايشان قرار ده، و به شفاعت ايشان وارد بهشت كن.
خدايا! همانا من به تو متوسل مى شوم، أي سريع ترين حسابگران، و اى كريم ترين كريمان، و اى حكم كننده ترين حكم كنندگان، به حق محمد خاتم پيامبران، فرستاده ات بسوى تمامى جهانيان.
و به برادر و پسر عمويش، جدا شده از شرك و دوگانه پرستى، انباشته از دانش و ايمان، آن دانشمند برخوردار از مقام بلند، على امير مؤمنان، و به حق فاطمه برترين بانوى جهان، و به حق حسن پاكيزه، نگاهبان تقوا پيشگان، و به حق حسين بزرگوارترين شهادت جويان، و به حق فرزندان كشته شده اش، و به خاندان مورد ظلم واقع شده اش، و به على بن حسين زينت عبادت كنندگان.
و به محمد بن على قبله گاه بازگشت كنندگان، و جعفر بن محمد
راستگوترين راستگويان، و موسى بن جعفر آشكار كننده برهانها، وعلى بن موسى ياور آئين، و محمد بن على پيشوا و پيشتاز هدايت كنندگان، وعلى بن محمد پارساترين پارسايان وحسن بن على وارث جانشينان و حجت بر تمامى آفريدگان، كه بر محمد و خاندانش، آن راستگويان نيكوكار درود فرستى و مرا در روز قيامت از امان يافتگان، آسوده گان و رستگاران و شادمانان و بشارت يافتگان قرار دهى.
خدايا! نام مرا در زمره مسلمانان قرار ده، و به صالحان بپيوند، و نامم را بر زبان اقوام آينده نيكو و سخنم را دلپذير گردان، و مرا بر ستمگران فاسد يارى كرده، و از حيله حسودان نگاهدار، و فريب فريب گران را از من دور ساز، و دستان ستمگران را از من كوتاه نما، و ميان من و آقايان نيكوكاران در اعلى عليين جمع گردان، بهمراه پيامبران و تصديق كنندگان و شهيدان و صالحان، كه به آنان نعمت ارزانى داشتى، به رحمتت أي رحم كننده ترين رحم كنندگان.
بارالها! تو را به حق پيامبر معصومت و به حق حكم حتمى و نهى پوشيده ات، و به حق اين قبر كه به زيارتش روى آورده، و امام معصومى كه مظلومانه شهيد شده و در آن جاى داده شده، سوگند مى دهم كه مرا از اندوهها بدر آورده،
وشر و بدى قضا و قدرت را از من باز دارى، و از آتش گرم دوزخ رهايم سازى.
خدايا! به نعمت خودت بزرگوارم گردان، و به عطايت از من خشنود شو، و به جود و كرم و بخششت از من پرده پوشى كن، و مرا از فريب و انتقامت دور دار، بارالها! مرا از لغزش بازدار و در گفتار و عمل استوار گردان و عمرم را طولاني ساز، و از دردها و بيماريها سلامت دار، و به حق اوليائم و به فضلت مرا به بهترين آرزوها نائل گردان.
پروردگارا! بر محمد و خاندانش درود فرست و توبه ام را بپذير، و بر گريه ام رحم نما، و لغزشم را جبران كرده، و سختى ام را آسان فرما، و اشتباهم را پوشانده، و فرزندانم را نيكو و صالح گردان.
بار خدايا! در اين شهادتگاه پر عظمت و مكان پر كرامت برايم گناهى را مگذار مگر آنكه آن را ببخشى، و نه عيبى مگر آن را بپوشانى، و نه اندوهى مگر آن را اصلاح بنمائى، و نه رزقى را مگر آنكه افزون گردانى، و نه منزلت و مقامى را مگر آنكه آن را بگسترانى، و نه فساد و تباهى را مگر آنكه اصلاحش بنمائى، و نه آرزوئى را مگر اينكه آن را به تحقق رسانى، و نه دعا و نيايشى را مگر آنكه آن را بپذيرى، و نه تنگنائى را مگر آنكه آن را بگشائى، و نه تفرق و پراكندگى را مگر اينكه به اجتماع مبدل گردانى.
و نه كارى را مگر آنكه به انجامش برسانى، و نه سرمايه أي را مگر آنكه آن را افزون بنمائى، و نه اخلاقى را مگر آنكه نيكويش گردانى، و نه انفاق و بخششى را مگر آنكه مضاعف نمائى، و نه دگرگونى حالى را مگر آنكه
آبادش كرده، و نه حسودى را مگر آنكه از ميانش برده، و نه دشمنى را مگر آنكه آن را درهم شكنى، و نه شر و بدى را مگر آنكه آن را كفايت كنى، و نه بيمارى را مگر آنكه شفايش دهى، و نه دور افتاده أي را مگر آنكه نزديكش گردانى، و نه پراكندگى را مگر آنكه مجتمع بنمائى، و نه خواستى را مگر آنكه متحقق سازى.
خداوندا! از تو بهترين روى آوردنى و ثواب آينده را خواستارم، بارالها! مرا با حلالت از حرامت، و بفضل و بخششت از تمامى آفريدگانت بى نياز گردان، پروردگارا! از تو دانش بهره دهنده، و قلب خاشع، و يقين كامل، و كردار پاكيزه، و صبر زيبا و پاداش فراوان مى خواهم.
خدايا! سپاسگزارى نعمتهايت را بر من ارزانى دار، و احسان و كرم و بخشش بى حسابت را بر من افزون فرما، و سخنم را در ميان انسانها مسموع و دانشم را نزد خود بلند پايه گردان، و اثر مرا در خيرات پيوسته، و دشمنم را خوار و زبون و شكست خورده قرار ده.
خداوندا! بر محمد و خاندان برگزيده اش در تمامى لحظات شب و روز درود فرست، و مرا از شر بدان نگاهدار، و از گناه و پليدى پاكيزه، و آتش جهنم را از من دور ساز، و خانه بهشت را بر من حلال، و من و تمامى برادران و خواهران مؤمن، كه در راه تو آنها را يافته ام را به رحمتت مورد آمرزش قرار ده، أي رحم كننده ترين رحم كنندگان.
سپس رو بسوى قبله كرده و دو ركعت نماز بگذار، در ركعت اول سوره
انبياء و در ركعت دوم سوره حشر را قرائت نما، آنگاه قنوت گرفته و بگو:
معبود حقى جز خداوند بردبار و بزرگوار وجود ندارد، معبود حقى جز خداوند برتر و بالاتر نيست، معبود حقى جز پروردگار آسمانهاى هفتگانه و زمينهاى هفتگانه و آنچه در آنها و در ميان آنهاست، نمى باشد، در حالى كه با دشمنان أو مخالف و از منحرفين أو بيزار بوده، و به ربوبيت أو اقرار، و در برابر عزت أو خضوع مى كنم، او اول و ابتدائى است كه آغازى ندارد، پايانى است كه انتهاء ندارد، بر هر چيز با قدرتش غالب، و بادانش از درون هر چيز آگاه است.
عقلها را به كنه عظمتش راهى نيست، و گمانها و وهمها حقيقت هستى اش را نمى يابند، و جانها در درك كيفيت أو عاجزند، بر درونها آگاه و بر پنهانى ها آشناست، خيانت چشمها و آنچه سينه ها پنهان داشته اند را مى داند.
پروردگارا! تو را بر تصديق پيامبرت و ايمان به أو و آگاهيم نسبت به مقام و منزلتش گواه مى گيرم، و شهادت مى دهم كه أو همان پيامبرى است كه حكمت به فضلش به سخن در آمده، و پيامبران به أو بشارت داده، و به اقرار بدآنچه آورده فرا خوانده، و به تصديق نمودن ايشان تشويق نموده اند، همانگونه كه اين آيه حاكى از آن است:
" كسى كه نام أو كه در تورات و انجيل نوشته شده است را مى يابند،
به نيكى فرمان داده، و از زشتى بازشان مى دارد، پاكيزه را براى آنان حلال و ناپاكى ها را حرام مى كند، گرفتارى ها و زنجيرهايى كه در آنها گرفتارند را از ايشان باز مى گشايد " پس بر محمد فرستاده ات به جن و انس، و برترين پيامبرانت، و بر برادر و پسر عمويش، همان دو نفرى كه حتى يك چشم بر هم زدن بر تو شرك نورزيدند، و بر فاطمه برترين بانوى جهان درود فرست.
و بر دو آقاى جوانان اهل بهشت حسن و حسين درود فرست، درودى جاودانه و پيوسته، به تعداد قطرات بارانهاى نم نم كننده پيوسته، و به وزن وسنگينى كوها و تپه ها، و سنگهاى خاكسترى رنگ، حركت نورها و سايه ها، و بر خاندان پاكيزه اش و امامان هدايت شده و مدافعان از دين، على و محمد و جعفر، و موسى وعلى و محمد، وعلى وحسن و حجت، به پا دارندگان عدالت و نوادگان دخترى پيامبر.
خداوندا! به حق اين امام از تو گشايشى نزديك، و شكيبائى زياد، و يارى با عزت، و بى نيازى از خلق، و پايدارى در هدايت، و موفقيت بر آنچه امر كرده أي و بدان خشنودى، و روزى گسترده حلال پاكيزه تازه نيكوى گوارا، و فزون يافته و مداوم، بدون زحمت و سختى و بى هيچ منتى از كسى را خواستارم، و نيز سلامتى از هر بلا و و درد و بيمارى، و سپاسگزارى
بر سلامتى و نعمتها را خواهانم.
و هر گاه كه زمان مرگمان فرا رسد جانمان را در بهترين حالت ممكن كه در فرمانبرى تو بوده و نگاهبان فرامينت باشيم بگير، تا اينكه ما را به بهشت هاي با نعمت وارد كنى، به رحمتت أي رحم كننده ترين رحم كنندگان.
بارالها! بر محمد و خاندانش درود فرست، و مرا از دنيا بر حذر و به آخرت مأنوس دار، همانا چيزى جز خوف و ترس از تو [ما را] از دنيا به وحشت نينداخته و چيزى جز اميدوارى به تو [ما را] به آخرت مأنوس نمى دارد.
پروردگارا! حجت و دليل از آن توست و نه بر عليه تو، و شكوه و شكايت بسوى توست و نه از جهت تو، پس بر محمد و خاندانش درود فرست و مرا بر نفس بسيار ستمگر و عصيان گر، و شهوت چيره شونده ام يارى فرما، و عاقبتم را به عافيت و نيكى بپايان رسان.
خداوندا! طلب بخشايشم، در حالى كه بر آنچه نهى فرموده أي اصرار و پافشارى مى كنم، بر اساس كم حيائى ام بوده، و ترك آمرزش طلبى ام از تو، با اينكه به بردبارى گسترده ات آگاهم، زائل كردن اميدوارى است.
بارالها! گناهانم مرا از اميدوارى به تو مأيوس ساخته، و آگاهيم به گستردگى رحمتت مانع از خشيت من از تو شده است، پس بر محمد و خاندانش درود فرست و اميدواريم به خودت را متحقق، و وحشتم از تو را زائل فرما، همانگونه كه از تو انتظار دارم برايم باش، أي بزرگوارترين بزرگواران.
پروردگارا! بر محمد و خاندانش درود فرست و مرا به عصمت تأييد فرما، و زبانم را به حكمت گويا كن، و مرا از كسانى قرار ده كه به خاطر آنچه در شب گذشته ضايع ساخته پشيمان بوده، و از بهره روزش محروم و مغبون نمى گردد، و در اندوه روزى فردايش نباشد.
خدايا! بى نياز كسى است كه از تو بى نيازى جويد و محتاج تو باشد، و نيازمند كسى است كه از آفريدگانت طلب بى نيازى كند، پس بر محمد و خاندانش درود فرست و مرا از خلقت به خودت بى نياز كن، و از كسانى قرار ده كه دستش را جز بسوى تو نگشايد.
خدايا! بدبخت وتيره بخت كسى است كه در حالى كه پيشاپيش أو توبه و پشت سرش رحمت است نا اميد باشد، و اگر عملم اندك است اميدم در رحمت تو بسيار مى باشد، پس كمى كردارم را به فراوانى آرزويم ببخشاى.
بار خدايا! اگر مى دانى كه در ميان بندگانت سنگ دل تر از من و پر گناه تر از من نيست، همانا من هم مى دانم كه مولا و آقائى از نظر فضيلت و برترى بزرگتر از تو، و رحيم تر از تو، و چشم پوش تر از تو وجود ندارد، پس أي كسى كه در رحمتش يكتا ست از كسى كه در ارتكاب گناه تنها نيست چشم پوشى كنى.
بارالها! فرمانمان دادى سرپيچى كرديم، نهيمان فرمودى و ما نپذيرفتيم، متذكر مان كردى و ما فراموش نموديم، چشم بصيرت عطا كردى و ما خود را به كورى زديم، بر حذرمان داشتى پس تجاوز كرديم، اين پاداش احسان تو بر ما نبود، و تو بد آنچه آشكار داشته و پنهان نموديم
آگاهى، و از آنچه آورده و مى آوريم باخبرى، پس بر محمد و خاندانش درود فرست و ما را بدآنچه خطا كرده و فراموش كرديم بازخواست منما، حقوقى كه نزد ما مى باشد را بر ما ببخشاى، و احسان خود را بر ما بپايان رسان و رحمتت را بر ما فروريز.
پروردگارا! بوسيله اين امام بسيار راستگو به تو متوسل شده، و به حقى كه براى أو و جدش فرستاده ات، و پدر و مادرش على و فاطمه خاندان رحمت، قرار دادى، از تو روزى پيوسته، كه قوام زندگى ما و آسايش خاندانمان در گرو آنست، را خواهانم، پس تو آن كريم و بخشنده أي هستى كه از روى فراخى و گستردگى عطا كرده، و با قدرت باز مى دارى، و ما رزقى كه مصلحت دنيا در آن بوده و رسيدن به آخرت در آنست را از تو درخواست مى كنيم.
خداوندا! بر محمد و خاندانش درود فرست، و ما و پدر و مادرمان و همه زنان و مردان مؤمن و مسلمان، زنده و مرده ايشان را بيامرز، و در دنيا و آخرت بما نيكوئى ارزانى فرما، و ما را از عذاب آتش نگاهدار.
سپس به ركوع برو و سجده كن و بنشين و تشهد گفته و سلام بگو، پس آنگاه كه تسبيح حضرت زهرا عليها السلام را گفتى گونه ات را بر زمين گذار و چهل بار بگو:
پاك و منزه است خداوند، و سپاس مخصوص اوست، و معبودى جز أو نمى باشد، و خدا بزرگتر از آنست كه به وصف در آيد.
خداوند پرهيز از گناه و نجات از آتش جهنم، و آمرزش و توفيق براى كردارهاى نيكو، و پذيرش آنچه بوسيله آن بسوى حضرتش نزديك شده و خشنودى أو را بدست آورى، را در خواست كن.
و در بالاى سر بايست و دو ركعت نماز را همانگونه كه گذشت بجاى آور، سپس بر روى قبر خم شو و آن را ببوس و بگو:
خداوند شرف شما را افزون گرداند، و سلام و رحمت و بركتهاى خداوند بر شما باد.
و آن گاه براى خودت و پدر و مادرت و هر كه بخواهى دعا كن.
فصل دوم (1) گزيده أي از گفتار آن حضرت در توصيف خود در توصيف خود در توصيف حجتهاى خداوند.
در اينكه خدا با آنان است در اينكه حق با آنان و در آنان است در اينكه آنان ساخته شده هاي خداوند مى باشند در اينكه قلبهاى آنان كانون اراده الهى است در رد امور به آنان در عدم انحراف به سوى غير آنان در مورد عدم طلب معرفت الهى از غير ايشان در مورد ستم كنندگان به ايشان در مورد كسانى كه از آنان بيزارى مى جويند در مورد كسانى كه از أو انكار مى كنند در مورد كسانى كه أو را مىآزارند در مورد كسانى مه اموال ايشان را به ناحق تصاحب مى كنند در مورد علت گرفتن خمس در علت غيبت ايشان در كيفيت بهره ورى مردم از ايشان در زمان غيبت در كيفيت بهره بردن از ايشان در دوران غيبت در كيفيت بهره بردن از ايشان
(1) سخن آن حضرت در توصيف خود منم مهدى، منم قائم، منم آنكه زمين را از عدالت پر گرداند، همانگونه كه از ستم لبريز شده باشد.
(2) سخن آن حضرت در توصيف خود منم باقيمانده حجتهاى الهى در زمين، منم انتقام گيرنده از دشمنان خداوند.
(3) سخن آن حضرت در توصيف حجتهاى خداوند خداوند ايشان را از گناهان دور، و از عيبها و زشتيها منزه، و از آلودگى پاك، و از اشتباه و خطا مبرا و محفوظ داشته، و آنان را نگاهبانان گنجينه علم خويش، و امانت دار حكمت خود، و رازدار اسرارش قرار داده، و با دلائل روشن تأييد و پشتيبانى نموده است.
(4) سخن آن حضرت در اينكه خدا با آنان است خدا با ماست، و با بودن أو نيازى به ديگرى نداريم، و حق با ماست، و از اينكه كسى از ما روى گرداند ترس و وحشتى نداريم.
(5) سخن آن حضرت در اينكه حق با آنان و در آنان است و بايد بدانند كه براستى حق با ما و نزد ماست، و غير از ما هر كسى اين سخن را بگويد دروغگو و تهمت زننده مى باشد، و جز گمراه و گمراه كننده غير از ما كسى ادعاى آن را نمى كند.
(6) سخن آن حضرت در اينكه آنان ساخته شده هاي خداوند مى باشند.
ما ساخته شده هاي پروردگار مان هستيم، و آفرينش بعد از ما ساخته شده هاي ماست.
(7) سخن آن حضرت در اينكه قلبهاى آنان كانون اراده الهى است.
دلهاى ما ظرف مشيت و اراده الهى است، پس هر گاه أو بخواهد ما خواهيم خواست.
(8) سخن آن حضرت در رد امور به آنان از خدا بترسيد و تسليم ما شويد، و كار را بما واگذار نمائيد، و برماست كه شما را از سرچشمه سيراب بيرون آوريم، چنان كه بردن شما بسوى چشمه بوسيله ما بوده است، و در پى كشف آنچه از شما پوشيده شده است نرويد.
(9) سخن آن حضرت در عدم انحراف بسوى غير آنان از راه راست به راه چپ منحرف نشويد، و با مودت و دوستى نسبت بما حركت مستقيم خود را بر آئينى روشن استوار سازيد.
(10) سخن آن حضرت در مورد طلب معرفت از غير ايشان يافتن معارف جز از راه ما خاندان پيامبر، برابر با انكار ما مى باشد.
(11) سخن آن حضرت در مورد ستم كنندگان به ايشان هر كس بما ستم روا دارد در زمره ستمكاران بما خواهد بود، و مشمول لعنت الهى مى گردد، زيرا كه خداوند فرموده است: " آگاه باشيد كه لعنت الهى بر گروه ستمكاران مى باشد ".
(12) سخن آن حضرت در مورد كسانى كه از آنان بيزارى مى جويند از هر كس كه ما از أو اظهار برائت كنيم، خداوند و فرشتگان الهى و پيامبران و اوليائش نيز از أو بيزار خواهد بود.
(13) سخن آن حضرت در مورد كسانى كه أو را انكار مى كنند بين خدا و هيچ كس خويشاوندى نيست، و هر كه مرا انكار كند از من نمى باشد.
(14) سخن آن حضرت در مورد كسانى كه أو را مىآزارند نادانان و كم خردان شيعه و كسانى كه پر و بال پشه از ديندارى آنان برتر و محكم تر است، ما را آزار مى دهند.
(15) سخن آن حضرت در مورد كسانى كه اموال ايشان را به ناحق تصاحب مى كنند هر كس به ناحق چيزى از اموال ما را تصاحب كند، براستى درون خويش را از آتش انباشته است و به زودى به رو در آتش افكنده خواهد شد.
(16) سخن آن حضرت در علت گرفتن خمس اموال شما را نمىپذيريم مگر به خاطر اينكه پاك شويد، پس هر كه مى خواهد بپردازد، و هر كس كه مى خواهد نپردازد.
(17) سخن آن حضرت در علت غيبت ايشان هيچ يك از پدران من نبودند مگر اينكه بيعتى از طغيانگران زمانش را بر گردن داشته است، و من ظهور مى كنم، و در هنگام ظهور، بيعت احدى از گردنكشان و طاغيان بر گردنم نيست.
(18) سخن آن حضرت در كيفيت بهره ورى مردم از ايشان در زمان غيبت كيفيت بهره ورى از من در دوران غيبتم، همچون بهره ورى از خورشيد در هنگامى كه ابرها آن را از ديدگان مىپوشانند، مى باشد.
(19) سخن آن حضرت در كيفيت بهره بردن از ايشان در دوران غيبت من براى اهل زمين موجب امان و امنيت مى باشم، هم چنان كه ستارگان براى اهل آسمان اين گونه هستند.
(20) سخن آن حضرت در كيفيت بهره بردن از ايشان در زمان غيبت خداوند بوسيله من بلا را از خاندان و شيعيانم دور مى سازد.
فصل دوم (2) گزيده أي از گفتارها آن حضرت در مورد رجوع به روات احاديث در دروان غيبت در مورد كسانى كه مدعى ديدن آن حضرت مى شوند در آگاهى أو به شيعيانش در رعايت حال شيعيانش در اينكه ظهور أو به دست خداست در عدم تعيين وقت براى ظهور در اينكه غلبه حق و نابودى باطل در ظهور اوست در سپردن زمان ظهور به خدا در وظيفه مردم در زمان غيبت در علت تأخير در ظهور در علت عدم توفيق ديدار أو در دعا براى تعجيل در فرج أو در نهى از انجام گناهان در اينكه زمين از حجت الهى خالى نيست.
در تحقق پيروزى حق و نابودى باطل در اينكه قدرت خداوند سركوب نمى گردد در پناه بودن به خدا از بعضى از امور در مورد اينكه خلقت بيهوده نيست در مورد كسى كه طالب هدايت است در فضيلت نماز
(21) سخن آن حضرت در مورد رجوع به روات احاديث در دوران غيبت و اما در رويدادهاى تازه پس به راويان حديث ما رجوع كنيد كه آنان حجت من بر شما و من حجت خدا بر آنها مى باشم.
(22) سخن آن حضرت در مورد كسانى كه مدعى ديدن آن حضرت مى شوند هر كه پيش از خروج سفيانى و صيحه آسمانى ادعاى ديدار مرا بنمايد، دروغگو و تهمت زننده مى باشد.
(23) سخن آن حضرت در آگاهى أو به شيعيانش ما بر اخبار و احوال شما آگاهيم و هيچ چيز از اوضاع شما بر ما پوشيده و مخفى نمى باشد.
(24) سخن آن حضرت در رعايت حال شيعيانش ما از رسيدگى و سرپرستى شما كوتاهى و اهمال نكرده و ياد شما را از خاطر نبرده ايم كه اگر جز اين بود دشواريها و مصيبتها بر شما فرود مى آمد و دشمنان شما را ريشه كن مى نمودند.
(25) سخن آن حضرت در اينكه ظهور أو بدست خداست ظهورى نيست مگر بعد از اجازه خداوند متعال، و اين اجازه بعد از مدتى دراز و تيرگى دلها و پر شدن زمين از ظلم و جور تحقق مى يابد.
(26) سخن آن حضرت در عدم تعيين وقت ظهور اما ظهور فرج، آن به اراده الهى بوده، و كسانى كه براى ظهور وقتى را تعيين مى كنند، دروغگو مى باشند.
(27) سخن آن حضرت در اينكه غلبه حق و نابودى باطل در ظهور اوست آنگاه كه خدا بما اجازه عمل دهد، حق آشكار و باطل نابود مى گردد.
(28) سخن آن حضرت در سپردن زمان ظهور به خدا از آنچه كه به حالتان فائده اى ندارد سؤال نكنيد، و خود را براى دانستن آنچه كه از شما نخواسته اند به مشقت نيندازيد.
(29) سخن آن حضرت در وظيفه مردم در زمان غيبت پس هر يك از شما بايد كارى بكند كه وى را به محبت و دوستى ما نزديك مى كند، و از آنچه كه خوشايند ما نبوده و باعث كراهت و خشم ماست دورى گزيند، زيرا فرمان و امر ما ناگهان فرا مى رسد، در هنگاميكه توبه و بازگشت براى او سودى ندارد، و پشيمانى او از گناه، از كيفر ما نجاتش نمى بخشد.
(30) سخن آن حضرت در علت تأخير در ظهور اگر چنانچه شيعيان ما - كه خداوند توفيق طاعتشان دهد - در راه ايفاى پيمانى كه بر دوش دارند همدل مى شدند، ميمنت ملاقات ما از ايشان به تأخير نمى افتاد، و سعادت ديدار ما زودتر نصيب آنان مى گشت، ديدارى بر مبناى شناختى راستين، و صداقتى از آنان نسبت بما.
(31) سخن آن حضرت در علت عدم توفيق ديدار أو ما را از ايشان دور نمى دارد، مگر آن دسته از كردارهاى آنان كه ما را ناپسند و ناخوشايند است، و از آنان روا نمى داريم.
(32) سخن آن حضرت در دعا براى تعجيل در فرج أو براى تعجيل فرج بسيار دعا كنيد، كه فرج شما در همان است.
(33) سخن آن حضرت در نهى از انجام گناهان فرجام كار - با دخالت و ساخت نيكوى خداوند - مادامى كه شيعيان از گناهان دورى گزينند، پسنديده و نيكو خواهد بود.
(34) سخن آن حضرت در اينكه زمين از حجت الهى خالى نيست همانا زمين از حجت الهى خالى نمى ماند، خواه آشكار باشد يا پنهان.
(35) سخن آن حضرت در تحقق پيروزى حق و نابودى باطل خداوند از اينكه حق را نا تمام گذارد و باطل را از بين نبرد، ابا دارد.
(36) سخن آن حضرت در اينكه قدرت خداوند سركوب نمى گردد تقديرهاى خداوند بزرگ مغلوب نمى شود، و اراده او سركوب نمى گردد، و بر توفيق أو هيچ چيز پيشى نمى گيرد.
(37) سخن آن حضرت در پناه بردن به خدا از بعضى از امور پناه مى برم به خدا از نابينائى پس از روشنائى، و از گمراهى پس از هدايت، و از رفتار هلاكت بار و فتنه هاى نابود كننده.
(38) سخن آن حضرت در مورد اينكه خلقت بيهوده نيست براستى خداى متعال مردم را بيهوده نيافريده و بيكاره رها نساخته است.
(39) سخن آن حضرت در مورد كسى كه طالب هدايت است اگر خواستار هدايت و رشد باشى ارشاد خواهى شد، و اگر جويا شوى مى يا بى.
(40) سخن آن حضرت در فضيلت نماز هيچ چيز بمانند نماز، بينى شيطان را به خاك نمىسايد، پس نماز بگذار وبيني ابليس را بخاك بمالان.
فصل سوم اشعارى در مدح آن حضرت بر دل تيره ام اى چشمه خورشيد به تاب گفتم فراق تا كى گفتا كه تا تو هستى تو قدم به چشم من نه، بنشين كنار جويى لطف آنچه تو انديشى، حكم آنچه تو فرمايى خوبان همه در معنى اسم و تو مسمائى سوخت ز سوز ساز تو مفتقر نوال تو بهر خدا كن به ظهورت شتاب
بر دل تيره ام أي چشمه خورشيد به تاب دلبرا گر بنوازى بنگاهى ما را * خوش تر است اربدهى منصب شاهى ما را به من بى سر و پا گوشه چشمى بنما * كه محال است جز اين گوشه پناهى ما را بر دل تيره ام أي چشمه خورشيد به تاب * نبود بدتر از اين روز سياهى ما را از ازل در دل ما تخم محبت كشتند * نبود بهتر از اين مهر گياهى ما را گرچه از پيشگه خاطر عاطر دوريم * هم مگر ياد كند لطف تو گاهى ما را با غم عشق كه كوهيست گران بر دل ما * عجب است ارنخرد دوست بكاهى ما را نه دل آشفته تر و شيفته تر از دل ماست * نه جز آن خاطر مجموع گواهى ما را مفتقر راه بمعموره حسن تو نبرد * بده أي پير خرابات تو راهى ما را " كمپانى "
گفتم فراق تا كى گفتا كه تا تو هستى گفتم كه روى خوبت، از من چرا نهان است؟ * گفتا تو خود حجابى، ورنه رخم عيان است گفتم كه از كه پرسم، جانا نشان كويت؟ * گفتانشان چه پرسى؟ آن كوى بى نشان است!
گفتم مرا غم تو، خوش تر ز شادمانى * گفتا كه در ره ما، غم نيز شادمان است!
گفتم كه سوخت جانم، از آتش نهانم * گفت آنكه سوخت او را، كى نادى فغان است گفتم فراق تا كى؟ گفتا كه تا تو هستى * گفتم نفس همين است؟ گفتا سخن همان است گفتم كه حاجتى هست، گفتا بخواه از ما * گفتم غمم بيفزا گفتا كه رايگان است گفتم ز (فيض) بپذير اين نيم جان كه دارد * گفتا نگاه دارش، غم خانه تو جان است " فيض كاشانى "
تو قدم به چشم من نه، بنشين كنار جويى همه هست آرزويم كه ببينم از تورويى * چه زيان تو را كه من هم برسم به آرزويى به كسى جمال خود را ننموده أي و بينم * همه جا به هر زبانى بود از تو گفتگويى غم و رنج و درد و محنت، همه مستعد قتلم * تو ببر سر از تن من، ببر از ميانه گويى به ره تو بس كه نالم، ز غم تو بس كه جويم * شده ام ز ناله نالى، شده ام زمويه مويى همه خوش دل اين كه مطرب، بزند به تار چنگى * من از اين خوشم كه چنگى بزنم به تار مويى چه شود كه راه يابد، سوى آب تشنه كامى * چه شود كه كام جويد، ز لب تو كام جويى شود اين كه از ترحم، دمى از سحاب رحمت * من خشك لب هم آخر، ز تو تر كنم گلويى بشكست اگر دل من به فداى چشم مستت * سرخم مى سلامت، شكند اگر سبويى همه موسم تفرج به چمن روند و صحرا * تو قدم به چشم من نه، بنشين كنار جويى " رضواني شيرازى "
لطف آنچه تو انديشى حكم آنچه تو فرمايى اى پادشه خوبان، داد از غم تنهايى * دل بى تو به جان آمد، و قتست كه باز آيى در آرزوى رويت، بنشسته بهر راهى * صد زاهد و صد عابد، سرگشته سودايى مشتاقى و مهجورى، دور از تو چنانم كرد * كز دست، نخواهد شد، پايان شكيبايى أي درد توام درمان، در بستر ناكامى * وى ياد توام مونس، در گوشه تنهايى فكر خود و راى خود، در امر تو كى گنجد * كفر است در اين وادى خود بينى و خود رأيى در دايره فرمان، ما نقطه تسليميم * لطف آنچه تو انديشى حكم آنچه تو فرمايى گستاخى و پرگويى، تا چند كنى أي " فيض " * بگذر تو از اين وادى، تن ده به شكيبايى " فيض كاشانى "
خوبان همه در معنى اسم و تو مسمائى أي شاهد عالم سوز در حسن و دلارائى * وى شمع جهان افروز در جلوه و زيبائى حسن تو تجلى كرد در طور دل عشاق * چون سينه سينا شد هر سر سويدائى عشق رخ تو آتش در خرمن هستى زد * شد هر شررش شورى در هر سر و سودائى مرغان چمن هر يك در نغمه به ياد تو * بلبل بغزل خوانى طوطى بشكر خائى ما سوخته هجريم افروخته هجريم * آموخته هجريم با صبر و شكيبائى دل داده روى تو آشفته موى تو * سرگشته كوى تو چون واله و شيدائى اى خاك درت برتر ز آئينه اسكندر * اقليم ملاحت را امروزه تو دارائى اى سرو قدت رعنا اندر چمن خوبى * خوبان همه در معنى اسم و تو مسمائى از مفتقر دلريش كارى نرود از پيش * جز آنكه به لطف خويش اين عقده تو بگشائى " كمپانى "
سوخت ز سوز ساز تو مفتقر نوال تو صورت شاهد ازل جلوه گر از جمال تو * معنى حسن لم يزل در خور خط و خال تو جام جهان نماى جم ساغر درد نوش تو * طلعت ليلى قدم آينه مثال تو كوكب درى فلك شمع در سراى تو * سرمه ديده ملك خاك ره نعال تو عرصه فرش ساحت گوشه نشين گداى تو * قبه عرش حلقه منطقه جلال تو دفتر علم و معرفت نسخه حكمت و ادب * نقطه مهملى است در دائره كمال تو ماه دو هفته بنده حسن يگانه روى تو * پير خرد بمعرفت كودك خرد سال تو رفرف عقل پير اگر از سرسدره بگذرد * باز نمى رسد به اول قدم خيال تو نخله طور اگر گهى دم زند انااللهى * داد سماع مى دهد مطرب خوش مقال تو گلشن جان نمى دهد چون تو گلى دگر نشان * خلد جنان نپرورد سرو باعتدال تو خضر اگر چه زندگى زاب حيات يافته * باز كند دوندگى در طلب زلال تو أي به فداى ناز تو وان دل دلنواز تو * سوخت ز سوز ساز تو مفتقر نوال تو " كمپانى "
بهر خدا كن به ظهورت شتاب اى خجل از طلعت تو آفتاب * چند كنى روى نهان در حجاب غوث جهان مهدى صاحب زمان * فيض خدا عالم علم كتاب أي تو اميد همه مستضعفان * أي تو پناه همه از شيخ و شاب خليفة اللهى و عين كمال * مبين حكمت و فصل الخطاب پيش جلال تو جلال عقول * كم بود از ذره بر آفتاب بحر محيطى تو و ما قطره ايم * آب حياتى تو و ما ها سراب ما همه فرعيم و تو اصل اصيل * ما همه قشريم و تو لب لباب گيرد اگر خصم بد اختر زمين * هست به ميدان تو كم از ذباب كى رسد آن دور طلائى كه تو * ز عدل و انصاف كنى فتح باب آه از اين غيبت طولانيت * و اين همه رنج و الم بى حساب
كى شب هجران تو گردد سحر * كى فتد از آن رخ زيبا نقاب پر شده عالم ز فساد و فتن * گشته ز آشوب وز طغيان خراب از ستم خيل ابر ظالمان * خلق گرفتار فساد و عذاب شرع پيمبر شده متروك و نيست * گردش احوال بوفق صواب دين خدا بين كه محرف شده * عرضه به مردم بنما دين ناب كار بشر مى نرود بر نظام * تا ننهى پاى تو اندر ركاب حال ضعيفان ستمديده بين * بهر خدا كن به ظهورت شتاب أي سر خوبان و نكويان همه * اى خلف حضرت ختمى مآب (لطفى صافى) بلقائي نما * مفتخر و روز به و كامياب از خطر و هول قيامت دهيد * برگ نجاتش ز عقاب و عتاب " لطف الله صافى "
1 - فهرست منابع ادعيه 1 - اين دعا را راوندى در كتاب دعوات: 94 نقل كرده است، علامه مجلسي در بحار الانوار 94: 206 و فيض كاشانى در صحيفه مهدويه: 124، اين دعا را از كتاب دعوات نقل كرده اند.
2 - اين دعا را كفعمي در مصباحش: 208، و در بلد الامين: 349 نقل كرده است، همچنين در صحيفه مهدويه: 69 ومنتخب الاثر: 524 ذكر شده است.
3 - اين دعا را سيد بن طاووس در مهج الدعوات: 295 نقل كرده و مى گويد: اين دعا را در مجموعه أي كه بعنوان ادعيه مستجاب از پيامبر و ائمه (عليهم السلام) بود يافتم، بحار الانوار 95: 450 اين دعا را از مهج الدعوات نقل كرده است.
همچنين كفعمى در مصباحش: 306، و فيض در صحيفه مهدويه: 112 اين دعا را ذكر كرده اند.
4 - راوندى اين دعا را در قصص الانبياء: 365 نقل كرده است.
5 - اين دعا را محدث نوري در كتاب جنة المأوى كه در بحار الانوار 53: 302 بچاپ رسيده، از ملحقات كتاب انيس العابدين نقل مى كند كه أو از ابن طاووس نقل كرده اين دعا را از امام زمان (عليه السلام) در سرداب آن حضرت در هنگام سحر شنيده است.
6 - اين دعا را سيد بن طاووس در كتاب جمال الاسبوع: 301 - 306 با سندش از گروهى از اصحاب با سندشان از شيخ طوسى، از حسين بن عبيدالله،
از محمد بن احمد بن داود و هارون بن موسى تلعكبرى، از احمد بن على رازى، در كتابش بنام شفاء و جلاء از محمد بن جعفر اسدي، از حسين بن محمد بن عامر اشعرى، از يعقوب بن يوسف ضراب غسانى در هنگام بازگشت أو از اصفهان نقل كرده است.
علامه مجلسي اين دعا را از كتاب جمال الاسبوع در بحار الانوار 94: 78 و 52: 8 ا ذكر كرده است.
همچنين شيخ طوسى در مصباحش: 406 و كتاب الغيبة: 168، و كفعمى در مصباحش: 549 وبلد الامين: 79، وطبرى در دلائل الامامة: 302 و فيض در صحيفه مهدويه: 53 اين دعا را نقل كرده اند.
مى گويم: در روايت اختصاص اين دعا به روز جمعه ذكر نشده است.
7 - اين دعا را طبرسى در احتجاج 2: 492، يا سندش از محمد بن عبد الله بن جعفر حميري نقل كرده است، علامه مجلسي در بحار 53: 171، 102: 81، 94: 2 اين دعا را از آن كتاب آورده است.
همچنين مؤلف مزار كبير اين دعا را با سندش از عربى بن مسافر وهبة الله بن نما، از حسين بن احمد بن طحال، از حسن بن محمد طوسى از پدرش شيخ طوسى، از محمد بن اسماعيل، از محمد بن اشناس، از محمد بن احمد بن يحيى قمى، از محمد بن زنجويه قمى، از حميري، و نيز از حسن بن اشناس، از ابى المفضل شيبانى، از حميري نقل كرده است.
علامه مجلسي در بحار 53: 173 اين دعا را از اين كتاب آورده است.
سيد بن طاووس با اختلافاتى اين دعا را در مصباح الزائر: 223 نقل مى كند، و بحار 102: 92 آن را از أو نقل مى نمايد.
اين دعا را علامه مجلسي در بحار 94: 36 با اختلافاتى از خط شيخ جبعى، بنقل از خط شيخ اجل على بن سكون، از عربى بن مسافر عبادى، از حسين بن احمد
بن طحال مقدادى، از ابى على طوسى، از پدرش شيخ طوسى، از محمد بن اسماعيل، از محمد بن حسين بزاز، از محمد بن احمد بن يحيى قمى، از محمد بن على بن زنجويه قمى، از حميري نقل كرده است.
8 - اين دعا را طبرسي در احتجاجش 2: 484، با سندش از محمد بن عبد الله بن جعفر حميري از امام زمان (عليه السلام) آورده است، و علامه مجلسي آن را در بحار 84: 359، 53: 16 از آن كتاب نقل نموده است.
9 - اين دعا در كتاب شيفتگان حضرت مهدى عليه السلام: 133 بنقل از آيت الله مرعشى نجفى ذكر شده است.
10 - اين دعا را سيد بن طاووس در مهج الدعوات: 67 از كتاب عمل رجب و شعبان و ماه رمضان تأليف احمد بن عبد الله بن عياش، از ابى الطيب حسن بن احمد بن محمد بن عمر بن عبد الله بن صباح قزويني، وابى الصباح محمد بن احمد بن محمد بن عبد الرحمان بغدادي، از استادشان نقل كرده است.
علامه مجلسي اين دعا را در بحار 85: 233 از كتاب مهج الدعوات ذكر كرده است.
همچنين كفعمى در بلد الامين: 570، وفيض در صحيفه مهدويه: 48 اين دعا را آورده اند.
11 - اين دعا را سيد بن طاووس در مهج الدعوات: 68 از كتاب عمل رجب و شعبان و ماه رمضان، تأليف احمد بن عبد الله بن عياش، از ابى الطيب حسن بن احمد بن محمد بن عمر بن عبد الله بن صباح قزويني، وابى الصباح محمد بن احمد بن محمد بن عبد الرحمان بغدادى، از استادشان نقل كرده است.
علامه مجلسي اين دعا را در بحار الانوار 85: 233 از آن كتاب نقل نموده است.
همچنين كفعمي در بلد الامين: 570 وفيض در صحيفه مهدويه: 52 و لطف الله صافى در منتخب الاثر: 522 اين دعا را آورده اند.
12 - اين دعا در كتاب شيفتگان حضرت مهدى (عليه السلام): 133 بنقل از آيت الله مرعشى نجفى ذكر شده است.
13 - اين دعا را سيد بن طاووس در فتح الابواب: 265 نقل كرده و علامه مجلسي در كتاب بحار 91: 239 ومحدث حر عاملي در كتاب وسائل 8: 72 اين دعا را از آن كتاب نقل كرده اند.
14 - اين دعا را علامه حلى در منهاج الصلاح با سندش از پدرش از سيد رضى الدين محمد بن محمد آوى حسيني نقل كرده است.
علامه مجلسي در بحار الانوار 91: 248، 53: 271، ومحدث نورى در مستدرك 6: 263 اين دعا را از آن كتاب نقل كرده اند.
همچنين كفعمى در بلد الامين: 160، و در مصباحش: 391 و سيد بن طاووس در فتح الابواب: 272، و شهيد اول در ذكرى: 252 اين دعا را نقل كرده اند.
محدث حر عاملى در كتاب وسائل 8: 81، و فيض در صحيفه مهدويه:
114 اين دعا را از مصادر فوق آورده اند.
15 - اين دعا را سيد بن طاووس در كتاب فتح الابواب: 206 با سندش از محمد بن على بن محمد در كتاب جامعش ذكر كرده كه مى گويد: اين دعا آخرين توقيع آن حضرت مى باشد.
علامه مجلسي در بحار 91: 275 ومحدث نورى در مستدرك 6: 237 اين دعا را از آن كتاب نقل كرده اند.
همچنين كفعمى در بلد الامين: 163، و در مصباحش: 395، و فيض
در صحيفه مهدويه: 112 اين دعا را آورده اند.
16 - اين دعا را سيد در مهج الدعوات: 281، با سندش از على بن حماد مصرى، از حسين بن محمد علوى، از محمد بن على علوى مصرى ذكر مى كند.
علامه مجلسي اين دعا را در بحار 95: 266 از آن كتاب نقل مى كند.
همچنين كفعمى در بلد الامين: 393، و فيض در صحيفه مهدويه: 3 اين دعا را ذكر كرده اند.
اين دعا را سيد بن طاووس در مهج الدعوات: 28 بسند ديگرى آورده و گويد:
اين دعا را در كتابي قديمي كه كاتب آن حسين بن على بن هند بوده و آن را در شوال سال 396 نوشته است پيدا كردم، در آن چنين آمده: دعائى كه امام زمان (عليه السلام) به مردى از شيعيانش كه مورد ستم واقع شده بود آموخت و خداوند أو را رهايى داد و دشمنى بقتل رسيد، حديث كرد مرا ابو على احمد بن محمد بن حسين بن اسحاق بن جعفر بن محمد علوى عريضى، و او از محمد بن على علوى حسينى مصرى، كه گفت: موضوع سختى براى پيش آمده - تا آخر حديث.
علامه مجلسي در بحار 51: 307 ومحدث نوري در دار السلام 1: 302 اين دعا را نقل كرده اند.
17 - اين دعا را كفعمى در بلد الامين: 333، و فيض در صحيفه مهدوية ه:
31 نقل و آن را به امام زمان (عليه السلام) منسوب كرده اند.
همچنين سيد بن طاووس آن را در مهج الدعوات 339 با سندش از محمد بن محمد قاضى آوى نقل كرده، وبحار 95: 378 و 53: 222 آن را از اين كتاب ذكر كرده است.
و نيز سيد اين دعا را با نقصان و زياده بسيارى در مهج الدعوات: 342
آورده است.
مى گويم: علامه حلى در آخر كتاب منهاج الصلاح اين دعا را به امام صادق (عليه السلام) منسوب كرده، ومحدث نورى در دار السلام 2: 131 اين دعا را از آن كتاب ذكر كرده است.
18 - اين دعا را سيد على خان شيرازى در كلم الطيب آورده، و در كتاب منتخب الاثر: 521 از آن كتاب دعا را ذكر مى كند.
19 - مرحوم طبرسى در كتاب كنوز النجاح اين دعا را ذكر كرده و گويد:
دعائى كه امام زمان (عليه السلام) به محمد بن احمد بن ابى ليث در شهر بغداد در قبرستان قريش آموخت، و او از ترس كشته شدن به آنجا پناه برده و به آن حضرت متوسل شده بود، و ببركت اين دعا نجات يافت.
محدث نورى در كتاب جنة المأوى كه در بحار الانوار 53: 275 به چاپ رسيده اين دعا را از آن كتاب نقل مى كند.
ابن المشهدي در كتاب مزارش: 196، و شهيد اول در مزارش: 210، و مفيد در مزارش، و كفعمى در مصباحش: 276، اين دعا را با اختلافاتى ذكر كرده اند.
علامه مجلسي اين دعا را در بحار 102: 119 از مزار مفيد نقل كرده است.
20 - اين دعا را سيد بن طاووس در جمال الاسبوع: 170 نقل كرده است.
علامه مجلسي در بحار 91: 190، ومحدث حر عاملي در وسائل 8: 185 و فيض در صحيفه مهدويه: 29 و راوندى در قصص الانبياء اين دعا را ذكر كرده اند.
21 - اين دعا را علامه مجلسي در بحار 94: 187 از كتاب شهيد بنقل از كتاب استدراك يكى از قدماء اصحاب ذكر كرده، كه أو اين دعا را با سندش از دوريستى، از جدش، از پدرش، از شيخ صدوق، از احمد بن ثابت نقل كرده است.
كفعمى در مصباحش: 305، و فيض در صحيفه مهدويه: 111 اين دعا را آورده اند.
22 - اين دعا را طبري در دلائل الامامة: 304، با سندش از محمد بن هارون تلعكبرى، از ابى بغل كاتب نقل كرده است، علامه مجلسي در بحار 95: 200 و 91: 349 اين دعا را از آن كتاب نقل مى كند.
همچنين سيد بن طاووس اين دعا را در فرج المهموم: 245 نقل كرده است، علامه مجلسي در بحار 51: 304 ومحدث نوري در مستدرك 6: 308 اين دعا را از آن كتاب نقل مى كنند، مرحوم فيض در صحيفه مهدويه: 138 اين دعا را آورده است.
23 - اين دعا را شيخ طوسى در مصباحش: 220 و كفعمى در بلد الامين: 59، با سندشان از محمد بن صلت قمى آورده اند.
علامه مجلسي در بحار 86: 171 و فيض در صحيفه مهدويه: 67 اين دعا را از اين دو كتاب نقل كرده اند.
مى گويم: در مصادر اين دعا بعنوان اضافه أي بر دعاء حريق كه در ضمن ادعيه پيامبر و حضرت فاطمه (عليهما السلام) آورده ايم نقل شده است.
24 - اين دعا را كفعمي در مصباحش: 265 وبلد الامين: 349، و فيض در صحيفه مهدويه: 46 نقل كرده اند.
25 - اين دعا را سيد بن طاووس در مهج الدعوات: 294 به نقل از كتاب النجاح مرحوم طبرسي، با سندش از احمد بن دربى، از خامة از حسين بن محمد بزوفرى آورده است.
علامه مجلسي در بحار 89: 323، ومحدث نوري در مستدرك 6: 75 اين دعا را از آن كتاب نقل كرده اند.
همچنين كفعمي در مصباحش: 396 وطبرسي در مكارم الاخلاق 2: 135 فيض در صحيفه مهدويه: 98 اين دعا را آورده اند.
26 - اين دعا را سيد در مهج الدعوات: 302 وكفعمى در مصباحش:
219، وفيض در صحيفه مهدويه: 115 نقل كرده اند.
علامه مجلسي در بحار 94: 378 اين دعا را از كتاب مهج الدعوات آورده است.
27 - اين دعا را سيد در مهج الدعوات: 45 وكفعمى در مصباحش: 305 و فيض در صحيفه مهدويه: 100 آورده اند.
علامه مجلسي در بحار 94: 365 آن را از كتاب مهج الدعوات ذكر مى كند.
28 - اين دعا را محدث نورى در كتاب جنة المأوى كه در ضمن بحار 53: 226 چاپ شده، از خط سيد زين الدين على بن حسين نقل كرده است.
29 - اين دعا را سيد در كتاب اقبال: 644، با سندش از كتاب معالم الدين، از محمد بن ابن دواد، از محمد بن جعفر دهان، از امام زمان (عليه السلام) نقل كرده است.
علامه مجلسي در بحار 98: 391 آن را از كتاب اقبال نقل مى كند.
همچنين شهيد در مزارش: 264، وان مشهدى در مزار كبير 179 از على بن محمد بن عبد الرحمان شوشترى نقل كرده اند.
علامه مجلسي در بحار 100: 446، ومحدث نورى در مستدرك 3 : 441 و 443 اين دعا را از اين دو كتاب نقل كرده اند.
و نيز سيد در مصباح الزائر: 56، و فيض در صحيفه مهدويه: 138 اين دعا را آورده اند.
مى گويم: ابتداى اين دعا از امام رضا (عليه السلام) نقل شده است، مراجعه شود به عيون اخبار الرضا (عليه السلام) 2: 172، بحار الانوار 85: 258.
30 - اين دعا را سيد بن طاووس در كتاب اقبال: 646، با سندش از شيخ طوسى، از گروهى از اصحاب، از ابن عياش، از خيربن عبد الله، از محمد بن عثمان بن سعيد، از ناحيه مقدسه روايت كرده است.
علامه مجلسي در بحار 98: 392 آن را از اين كتاب آورده است.
همچنين شيخ در مصباحش: 803، و كفعمى در بلد الامين: 179، و در مصباحش: 529 اين دعا را آورده اند.
31 - اين دعا را سيد در اقبال: 647، با سندش از جدش شيخ طوسى، از ابن عياش، از ابى القاسم حسين بن روح نقل كرده است.
علامه مجلسي در بحار 98: 393 اين دعا را از آن كتاب نقل مى كند.
همچنين شيخ در مصباحش: 804، و كفعمى در مصباحش: 53 وبلد الامين: 180، و فيض در صحيفه مهدويه: 102 اين دعا را آورده اند.
32 - اين دعا را شيخ در مصباحش: 821، با سندش از ابن عياش، از خير بن عبد الله، از ابى القاسم حسين بن روح نقل مى كند.
سيد در اقبال: 631 و مجلسى در بحار 102: 195 آن را از شيخ نقل كرده اند.
33 - اين دعا را سيد در اقبال: 675 با سندش از طرازى در كتابش، از احمد بن على بن روح، از محسن بن عبد الحكم شجري، از كتاب ابى نصر جعفر بن محمد بن حسين بن هيثم، از حسين بن روح نقل كرده است.
محدث نورى در مستدرك 6: 291 آن را از اين كتاب نقل كرده است.
سيد بن طاووس اين دعا را با اختلاف از شيخ در اقبال: 677 نقل نموده است.
34 - اين دعا را ابن مشهدى در مزارش: 190 بنقل از محمد بن على بن ابى
قرة با سندش از كتاب محمد بن حسين بزوفرى نقل نموده است.
سيد بن طاووس اين دعا را در مصباح الزائر: 230 از ابن مشهدى نقل كرده، و در اقبال: 290 نيز آن را آورده است.
علامه مجلسي در تحفة الزائر: 342 و فيض در صحيفه مهدويه: 75 اين دعا را از اين دو مصدر نقل كرده اند.
مى گويم: ظاهر كلام ابن المشهدي در مزارش و سيد در مصباح الزائر آنست كه دعا از ناحيه مقدسه امام زمان عليه السلام بوده و قرائتش در اعياد چهارگانه مستحب است، اما علامه مجلسي اين دعا را در زاد المعاد نقل كرده و به امام صادق عليه السلام منسوب نموده است.
35 - فيض در صحيفه مهدويه: 103 اين دعا را نقل كرده و گويد: دعائى كه امام زمان (عليه السلام) براى شيعيانش نوشته و آنان را امر فرمود كه در هر شب از شبهاى ماه رمضان بخوانند.
همچنين سيد در اقبال: 58 با سندش از محمد بن ابى قرة از ابى الغنائم محمد بن محمد بن محمد بن عبد الله حسنى، از محمد بن محمد بن نصر سكوني، نقل كرده كه گويد:
از احمد بن عثمان بغدادى خواستم كه ادعيه ماه رمضان كه عمويش محمد بن عثمان بن سعيد عمرى آنها را در اين ماه مى خواند را برايم بياورد، او دفترى آورد كه جلدش قرمز بود و من دعاهاى زيادى را از آن نقل كردم و از جمله آنها اين دعا بود كه در آن دفتر چنين نگاشته شده بود: اين دعا را در هر شب از ماه رمضان مى خوانى، دعا در اين ماه را فرشتگان شنيده و براى خواننده آن دعا مى كنند.
شيخ طوسى در مصباح 577 اين دعا را بدون سند نقل كرده است.
36 - اين دعا را سيد در اقبال 275، با سندش از محمد بن ابى قرة در كتابش، از محمد بن محمد بن نصر سكوني، از احمد بن محمد بن عثمان بغدادى، از عمويش محمد بن عثمان بن سعيد عمرى نقل كرده است.
علامه مجلسي در بحار 91: 1 اين دعا را از آن كتاب آورده است.
همچنين شيخ در مصباحش:: 655، و كفعمى در بلد الامين: 241، و فيض در صحيفه مهدويه: 124 اين دعا را ذكر كرده اند.
37 - اين دعا را سيد در جمال الاسبوع: 315 با سندش از شيخ طوسى از گروهى از اصحاب، از تلعكبرى، از ابن همام، از عثمان بن سعيد عمرى نقل كرده است.
علامه مجلسي در بحار 95: 330، 53: 187 اين دعا را از آن كتاب آورده است.
همچنين شيخ صدوق در كمال الدين 2: 519، با سندش از ابى محمد حسن بن احمد مكتب از ابى على بن همام نقل كرده است كه شيخ عمرى نائب اول امام زمان (عليه السلام) اين دعا را براى أو خواند تا در ايام غيبت آن حضرت بخواند.
علامه مجلسي در بحار 95: 327 و 53: 182 اين دعا را از آن كتاب نقل مى كند. و نيز شيخ در مصباحش: 411، وكفعى در بلد الامين: 306، و سيد در مصباح الزائر: 220، وفيض در صحيفه مهدويه: 89 اين دعا را ذكر كرده اند.
علامه مجلسي در بحار 102: 89 اين دعا را از سيد آورده است.
38 - اين دعا را شيخ صدوق در كمال الدين 2: 428، با سندش از ابن ادريس، از پدرش، از محمد بن اسماعيل، از محمد بن ابراهيم كوفى، از محمد بن عبد الله مطهرى، از حكيمة دختر امام هادى (عليه السلام)، نقل كرده است.
علامه مجلسي در بحار 51: 13 و 52: 30 آن را از اين كتاب نقل كرده است.
فتال در روضة الواعظين: 259 وحلى در عدد القوية: 72 اين دعا را آورده اند 39 - ميرزا عبد الله اصفهاني در جلد پنجم رياض العلماء در شرح زندگانى شيخ ابى جواد نعماني، اين دعا را از زين الدين على بن حسن بن محمد خازن حائرى، شاگرد شهيد اول، از پسر ابى جواد نعماني نقل مى كند.
محدث نوري در جنة المأوى كه در ضمن بحار 53: 270 چاپ شده اين دعا را از آن كتاب نقل كرده است.
40 - اين دعا را شيخ در كتاب الغيبة: 151، با سندش از گروهى از اصحاب، از محمد بن على بن حسين، از پدرش و محمد بن حسن و محمد بن موسى بن متوكل، از حميري، از محمد بن عثمان نقل كرده است.
علامه مجلسي در بحار 51: 351 اين دعا را از آن كتاب نقل مى كند.
همچنين شيخ صدوق در فقيه 2: 520، و در كمال الدين 2: 440 اين دعا را آورده است.
41 - اين دعا را شيخ در الغيبة: 152 با سندش از محمد بن عثمان نقل كرده است، و علامه مجلسي در بحار 51: 351 اين دعا را از اين كتاب آورده است.
همچنين شيخ صدوق در فقيه 2: 520 و كمال الدين 2: 440 آن را آورده است.
42 - اين دعا را حلى در عدد القويه: 75 نقل مى كند، و علامه مجلسي در بحار 94: 365، 52: 391 آن را از اين كتاب آورده است.
همچنين طبري در دلائل الامامة: 244 با سندش از محمد بن هارون بن موسى از پدرش از محمد بن همام، از جعفر بن محمد حميري، از احمد بن جعفر، از على بن محمد روايت كرده است.
فيض در صحيفه مهدويه: 133 اين دعا را آورده است.
43 - اين دعا را سيد در جمال الاسبوع: 27، از كسى كه آن حضرت را در روز يكشنبه در بيدارى مشاهده كرده كه جدش حضرت على (عليه السلام) را زيارت مى كرده است، نقل مى كند.
علامه مجلسي در بحار 102: 212، 53: 271 اين دعا را از اين كتاب آورده است.
44 - اين دعا در مزار كبير: 165 از ناحيه مقدسه روايت شده، و علامه مجلسي در بحار 101: 328 و فيض در صحيفه مهدويه: 142 آن را از اين كتاب نقل نموده اند.
و نيز در بحار 101: 317 اين دعا از مزار شيخ مفيد نقل شده است.
2 - فهرست منابع احاديث * (فهرست منابع احاديث) * (1) بحار الانوار 52: 2، كمال الدين شيخ صدوق 2: 445.
(2) بحار الانوار 52: 24، (3) بحار الانوار 53: 193، الغيبة شيخ طوسى: 175، احتجاج طبرسي: 468.
(4) بحار الانوار 53: 191، كمال الدين 2: 511.
(5) بحار الانوار 53: 191، كمال الدين 2: 511.
(6) بحار الانوار 53: 191، كمال الدين 2: 511.
(7) بحار الانوار 52: 51.
(8) بحار الانوار 53: 191، كمال الدين 2: 510.
(9) بحار الانوار 53: 191، كمال الدين 2: 510.
(10) كتاب دين وفطرت، بنقل از استاد ميرزا مهدى اصفهاني.
(11) بحار الانوار 53: 183، الغيبة: 180.
(12) احتجاج 2: 474.
(13) بحار الانوار 53: 180، كمال الدين 2: 484.
(14) احتجاج 2: 474.
(15) بحار الانوار 53: 183، الغيبة: 180.
(16) بحار الانوار 53: 180، كمال الدين 2: 484.
(17) بحار الانوار 53: 181، كمال الدين 2: 485، احتجاج 2: 471.
(18) بحار الانوار 53: 181، كمال الدين 2: 485، احتجاج 2: 471.
(19) بحار الانوار 53: 181، كمال الدين 2: 485، احتجاج 2: 471.
(20) بحار الانوار 52: 30، كمال الدين 2: 441.
(21) بحار الانوار 53: 181، الغيبة: 177، كمال الدين 2: 484، احتجاج 2: 470.
(22) بحار الانوار 53: 196، احتجاج 2: 468، الغيبة: 175.
(23) بحار الانوار 53: 175، احتجاج 2: 497.
(24) بحار الانوار 53: 175، احتجاج 2: 497.
(25) بحار الانوار 53: 196، احتجاج 2: 468، الغيبة: 175.
(26) بحار الانوار 53: 181، كمال الدين 2: 484، الغيبة: 177.
(27) بحار الانوار 53: 196، احتجاج 2: 468، الغيبة: 175.
(28) بحار الانوار 53: 181، كمال الدين 2: 485، الغيبة: 177.
(29) بحار الانوار 53: 176، احتجاج 2: 497.
(30) احتجاج 2: 499، بحار الانوار 53: 177 (31) بحار الانوار 53: 177، احتجاج طبرسي 2: 499.
(32) بحار الانوار 53: 177، احتجاج طبرسي 2: 499.
(33) بحار الانوار 53: 181، الغيبة: 177، احتجاج 2: 470، كمال الدين 2: 484.
(34) بحار الانوار 53: 191، كمال الدين 2: 511.
(35) بحار الانوار 53: 193، الغيبة: 175، احتجاج 2: 468.
(36) بحار الانوار 53: 191، كمال الدين 2: 511.
(37) بحار الانوار 53: 191، كمال الدين 2: 511.
(38) بحار الانوار 53: 194، الغيبة: 175، احتجاج طبرسي: 468.
(39) كمال الدين 2: 502.
(40) بحار الانوار 53: 182، كمال الدين 2: 520، الغيبة: 180.
