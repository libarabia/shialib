دكتر محمد تيجاني تونسى چكيده انديشه ها (خلاصه اى از شش كتاب دكتر تيجانى) به كوشش حسين غفارى ساروى بنياد معارف اسلامى قم
غفارى ساروى، حسين. خلاصه كننده چكيده انديشه ها (خلاصه از شش كتاب دكتر تيجانى) / به 204 ص - (بنياد معارف اسلامى قم، 92) 5000 ريال 5 - 52 - 6289 - 964: ISBN فهرست نويسى بر اساس اطلاعات فيپا (فهرست نويسى پيش از انتشارات).
واژه نامه.
كتابنامه به صورت زير نويس.
1 - شيعه - دفاعية ها و رديه ها. الف. سماوى، محمد تيجانى.
1936 -; Tigani - Muhammad، Samawi ب. مهرى، محمد جواد 1326 - مترجم، ج بنياد معارف اسلامى. د عنوان.
8 چ 7 غ / 5 BP 212، 417 / 297 كتابخانه ملى ايران، 541 - 78 م بنياد معارف اسلامى قم 92 اسم كتاب: چكيده انديشه ها به كوشش: شيخ حسين غفارى ساروى ناشر: بنياد معارف اسلامى نوبت چاپ: اول - بهار 1378 تيراژ: 3000 نسخه چاپ: پاسدار اسلام قيمت 5000 ريال شابك: 5 - 52 - 6289 - 964 كليه حقوق براى ناشر محفوظ است قم تلفن 732009 - نمابر 743701 ص. پ 768 / 37185
بسم الله الرحمن الرحيم
سخن ناشر بسم الله الرحمن الرحيم ضرورت حفظ وحدت ميان مسلمين و ايستادگى آنان در برابر دشمنان بر هيچ عاقلى پوشيده نيست، همچنان كه آشنائى هر مسلمان با آئين فكرى و عقيدتى خويش نيز از ضروريات است، تا قول احسن را بيابد و بشارت الهى را شامل گردد.
بر اهل دانش پوشيده نيست كه تشنگى جهان بشريت نسبت به حقايق در عصر حاضر اگر بى نظير نباشد كم نظير است، كه ساخت وسايل ارتباطى سريع از يك سوى و ظهور جمهورى اسلامى به عنوان نظامى كه بر اساس دين مدعى تأمين سعادت دنيائى واخروى بشر است از سوى ديگر بر اين تشنگى افزوده است، در اين ميان، كنجكاوى نسبت به مذهب تشيع خود جايگاهى ويژه دارد كه حق جويانى چون دكتر محمد تيجانى سماوى، صالح وردانى، شيخ معتصم سيد احمد و.... با تحقيق و جستجو و ميزان قرار دادن عقل و كتاب و سنت به اين نتيجه رسيده اند كه تنها گروه بر حق و نجات يافته شيعه دوازده امامى است و بس.
اين سيراب گشته هاى زمزم زلال اهل بيت در اين رابطه كتابها تأليف كرده اند كه به زبان فارسى نيز ترجمه، و توسط اين مركز منتشر شده است.
در اين ميان آثار دكتر تيجانى جايگاه ويژه اى دارد و بسيار عميق تر از ديگران به بررسى عقائد شيعه و سنى و انتخاب عقيده صحيح - كه جز عقيده شيعه نيست - پرداخته است.
از آنجا كه بسيارى از حق جويان توان مطالعه تمامى آثار ايشان را ندارند و در عين حال نمىخواهند از شيرينى و لذت آن بى بهره باشند اين نوشتار كه توسط فاضل گرامى جناب آقاى غفارى تهيه شده را به عنوان تلخيص آثار ايشان تقديم مىداريم.
بنياد معارف اسلامى - قم
مقدمه " إنما بدء وقوع الفتن أهواء تتبع وأحكام تبتدع، يخالف فيها كتاب الله، ويتولى عليها رجال رجالا على غير دين الله، فلو أن الباطل خلص من مزاج الحق لم يخف على المرتادين، ولو أن الحق خلص من لبس الباطل انقطعت عنه ألسن المعاندين، و لكن يؤخذ من هذا ضغث و من هذا ضغث، فيمزجان، فهنالك يستولي الشيطان على أوليائه، وينجو الذين سبقت لهم من الله الحسنى " (1).
يعنى: " همانا آغاز پيدايش فتنه ها پيروى از هوسها و آئينهاى اختراعى است كه منجر به مخالفت با كتاب خدا مىگردد، و بر اساس آنها - بر خلاف آئين الهى - مردانى بر گرده مردان ديگر حكومتى (باطل) پيدا مىكنند.
اگر باطل از حق كاملا جدا مىگشت بر طالبان مخفى نمىماند، و اگر حق نيز از پوشش باطل خلاصى مىيافت زبان معاندان از آن قطع مىگرديد (كه بيهوده ادعاى حق نكنند) ولى بخشى از حق و بخشى از باطل گرفته، با هم مخلوط مىشوند كه
ثمره اش چيرگى شيطان بر دوستانش، و نجات آنها كه مورد رحمت و احسان الهى واقع گرديده اند خواهد بود ".
اگر بگوئيم بزرگترين فتنه تاريخ بشريت همان انحراف از مسير اسلام ناب محمدى (صلى الله عليه وآله) پس از رحلت جانگداز آن حضرت بود سخن گزافى نگفته ايم، كه حوادث بعدى از هجوم به بيت وحى گرفته، تا شهادت امير مؤمنان (عليه السلام) و واقعه جانگداز كربلا و....
و تا انحراف و بدبختى و تفرقه و خوارى امروز مسلمين، همه و همه ميوه هاى تلخ شجره خبيثه اى بود كه در آن روز كاشته شد و بعدها توسط " بنى اميه " و " بنى عباس " و... آبيارى گشت.
شايد عامه مسلمانان ساده و فريب خورده حاضر در " سقيفه " اگر مىدانستند ثمره كارشان اين خواهد شد هرگز به آن تن نمىدادند.
هواهاى نفسانى و بدعتهاى شيطانى كه در آن روز بر خلاف آئين و سنت الهى علم شده و پيروى گرديده اند نتيجه اش استيلا و چيرگى شياطين در طول تاريخ، غير از مدت كوتاه حكومت أمير المؤمنين و فرزند پاكش (عليهما السلام) كه آن هم توأم با سلطه شيطانى " معاويه " بر بخشى از پيكره عالم اسلام بود شد.
در اين ميان معدود انسانهاى خدائى بنا به توصيف امير كلام - عليه الصلاة والسلام -: " الذين سبقت لهم من الله الحسنى " بودند كه طريق نجات را يافتند و بدون هيچگونه شك و ترديدى در آن گام نهادند، از جمله اين افراد بنده پاك خدا " دكتر محمد تيجانى
سماوى " است كه هر مسلمان اهل مطالعه - خواه شيعه و خواه سنى - او را مىشناسد و تأثير بيان گرم و الهى اش را در جان خود مىيابد.
همانطور كه خواهيد خواند او در سفرى با يك " شيعه عراقى " آشنا مىشود و با مسافرت به " عراق " به مذهب تشيع متمايل مىگردد و با مطالعه و تحقيق بالاخره آن را براى خود بر مىگزيند، آنگاه كتابهائى از سرگذشت خود گرفته تا بررسى آئينهاى هر دو مذهب بر اساس آيات قرآن و روايات و اخبارى كه اهل سنت آن را نقل كرده اند به رشته تحرير در مىآورد، كه برخى از اين كتابها تا كنون به بيست زبان ترجمه، و در تيراژهاى بالائى به چاپ رسيده است.
از آنجا كه بسيارى از علاقه مندان به مطالعه كتابهاى ايشان، خصوصا جوانان مشتاق به فهم و درك آئين حق، و زدودن شبهات ترديد نسبت به مذهب تشيع، فرصت مطالعه تمامى كتابهاى ايشان را ندارند، و از طرفى برخى از مباحث در چند كتاب ايشان تكرار شده، و برخى ديگر در چند كتاب به صورت پراكنده آمده، اين كتاب به منظور تلخيص آثار ايشان تأليف گرديده است كه قبل از آغاز توجه شما را به چند نكته جلب مىكنيم:
1 - كتابهائى كه مورد تلخيص قرار گرفته اند عبارتند از:
الف - آنگاه هدايت شدم - ترجمه استاد محمد جواد مهرى - بنياد معارف اسلامى قم.
ب - همراه با راستگويان - ترجمه استاد محمد جواد مهرى -
بنياد معارف اسلامى قم ج - از آگاهان بپرسيد ج 1 و 2 - ترجمه استاد محمد جواد مهرى - بنياد معارف اسلامى قم.
د - اهل سنت واقعى ج 1 و 2 - ترجمه آقاى عباس على براتى - بنياد معارف اسلامى قم.
ه‍ - اهل بيت كليد مشكلها - ترجمه استاد محمد جواد مهرى - بنياد معارف اسلامى قم.
و - از خدا پروا كنيد - ترجمه آقاى لطيف راشدى - انتشارات قدس قم.
2 - تلخيص، همانند اصل كتاب به زبان نويسنده اش يعنى " دكتر تيجانى " مىباشد.
3 - در پاورقى آدرس مطالب تلخيص شده آمده است كه جهت توضيح بيشتر مىتوان به اصل كتاب ايشان مراجعه نمود.
4 - آن مطالبى كه در پاورقى آمده توضيحات تلخيص كننده است.
به اميد آن روزى كه تمامى پرده ها از چهره حق برداشته شود، تا همگان از آن بهره مند گردد.
حسين غفارى ساروى شهر مقدس قم خرداد ماه 1377 برابر با محرم الحرام 1419
خداى جهانيان را سپاس كه به انسان عقلى بخشيد تا گمانش را به يقين تبديل كند، و رسولانى فرستاد تا او را از خواب غفلت بيدار نمايند و هرگز در عقيده اش ياران و خويشان و پدرانى كه بدون دليل و برهان از گذشتگان پيروى مىكردند را تقليد ننمايد.
و درود و سلام بر آقاى ما " محمد بن عبد الله " و " اهل بيت پاكش " و بر ياران گرامش، آن يارانى كه او را يارى و كمك نمودند ودين را تغيير ندادند، و درود بر پيروان آنها تا روز رستاخيز.
خدايا از من بپذير كه تو شنوا و دانائى.
محمد تيجانى تونسى
فصل اول گذرى كوتاه بر زندگى ام
گذرى كوتاه بر زندگى ام ده ساله بودم كه زير نظر معلم قرآن نيمى از كتاب خدا را حفظ كرده بودم، پدرم در شبهاى ماه مبارك رمضان مرا به مسجد برد و به نماز گزاران معرفى كرد و استادم دو يا سه شب امامت جماعت را بر عهده من گذاشت.
آن روزها و شهرتها كه آوازه اش به كل شهر رسيد هرگز فراموش نمىشود، به اضافه افتخار به نام " تيجانى " كه مادرم به بركت سفر يكى از فرزندان " شيخ احمد تيجانى " از " الجزائر " به " قفصه " (1) و اقامت در ميان خاندان " سماوى " بر من نهاده بود، چرا كه بيشتر اهالى شهر روش صوفىگرى " تيجانى " را براى خود اختيار نموده بودند، بسا پير مردانى كه دست و سرم را مىبوسيدند و مرا از فيض بركات سرور ما " شيخ احمد تيجانى " مىشمردند (2)
حج بيت الله هجده ساله بودم كه جهت شركت در " نخستين كنفرانس پيشاهنگى عربى و اسلامى " در " مكه مكرمه " بر گزيده شدم، احساس درونى ام قابل توصيف نيست، به هنگام ورود به خانه خدا اشكهايم سيل آسا مىريخت، خود را مشمول عنايات خاص الهى مىشمردم و بسيار نماز وسعى به جاى مىآوردم، آه چه منظره هائى كه هرگز زدوده نخواهد شد.
بسيارى از هيئتها آدرس مرا براى مكاتبه در خواست مىكردند و چه جوائز زيادى كه در مسابقات به دست آورده بودم!
در طى بيست و پنج روز اقامت در عربستان به عقايد " وهابيت " تمايل پيدا كردم و آرزو مىنمودم كه همه مسلمانان اين عقيده را داشته باشند.
هنگام بازگشت، لباس و عقال سعودى بر تن، با استقبال عظيمى در فرودگاه از جمله رهبران طريقت " عيساوى " و " تيجانى " و " قادريان " مواجه شدم كه با هلهله و تكبير مرا در خيابانهاى شهر مىگرداندند، چرا كه تا آن روز هيچ حاجى به سن من نديده بودند.
آن ايام شيرين ترين روزهاى عمرم بود كه همواره شخصيتها و بزرگان به منزل ما مىآمدند، من هم بر اساس تعليم " وهابيون " مردم را از بوسيدن ضريح ها و دست كشيدن بر چوبها منع مىكردم، و اين كار را شرك مىشمردم.
پس از اين به مساجد مختلف جهت سخنرانى دعوت مىشدم و كلاسهاى درسم رونقى پيدا كرده، آوازه ام از شهر خودم فراتر رفته بود، در اين ميان برخى طريقتهاى صوفيانه سعى در جذب من نمودند و مرا به جلسات خود كشاندند.
اينجا بود كه ميان دو خط متناقض متحير و گرفتار شده بودم:
- يكى آئين " صوفيان " وتوسل به " شيخ ".
- و ديگرى آئين " وهابيت " كه اين توسلها را شرك مىداند.
سفر موفقيت آميز در يك تعطيلات تابستانى جهت ملاقاتى با برخى دوستان سفرى طولانى به " ليبى " و " مصر " و " لبنان " و " سوريه " و " اردن " و " عربستان " را آغاز كردم، پس از چند روز اقامت در " ليبى " به " مصر " رفتم و با " شيخ عبدالباسط عبد الصمد " و برخى علماى " الأزهر " ملاقات نمودم، آنها از هوش من و توانم در حفظ آيات و روايات تعجب مىكردند و به سخنرانى دعوتم نمودند و به من پيشنهاد اقامت در " الأزهر " را دادند، به علاوه موفق به ديدار پيراهن و آثار ديگرى از پيامبر (صلى الله عليه وآله) گشتم كه آنها را به هر كس نشان نمىدهند.
آنگاه براى رفتن به " بيروت " سوار كشتى شدم، در درون كشتى با يك استاد دانشگاه عراقى به نام " منعم " آشنا شدم، با هم از
وضعيت مسلمانان صحبت كرديم و از تفرق آنان كه منجر به شكست اعراب و پيروزى صهيونيستها شد ناليديم، من اضافه كردم كه جدا با اين تقسيم بنديهائى كه استعمار در ميان ما ايجاد كرد تا به آسانى ما را به ذلت و اسارت وادارد مخالفم، حتى در " قاهره " وقتى در مسجد حنفى ها نماز خواندم و دستهايم را روى هم نگذاشتم - چون مالكى ها به آن قائل نيستند - به من گفتند:
پس به مسجد مالكى ها برو، ناگهان استاد لبخندى زد و به من گفت شيعه است، با شنيدن اين خبر سراسيمه به او گفتم: اگر مىدانستم شيعه اى هرگز با تو صحبت نمىكردم.
گفت: چرا؟
گفتم: چون شما على را مىپرستيد و خدا پرستانتان " جبرئيل " را خيانتكار مىدانند كه به جاى رساندن رسالت الهى به على آن را به محمد رسانده است.
او با آرامش براى من بيان كرد كه اين تهمتى بيش نيست و آنان معتقد به رسالت حضرت محمد (صلى الله عليه وآله) مىباشند، آنگاه از من دعوت كرد كه به " عراق " بروم تا بيشتر با شيعه آشنا شوم.
گفتم: نه پول دارم نه ويزا.
" منعم " هزينه سفر و تهيه ويزاى مرا بر عهده گرفت و من بعد از يك شب تفكر و هيجان به عشق زيارت سرورم " عبد القادر
گيلانى " در بغداد و نيز ديدن آثار تمدن دوره " هارون " و " مأمون " به او جواب مثبت دادم.
در طول سفر به هنگام نماز او را جلو انداختم تا ببينم چگونه نماز مىخواند، آنگاه خودم دوباره بخوانم، ولى او طورى آرام نماز خواند و دعا نمود كه نظرم برگشت، تا آنجا كه خيال كردم پشت سر يكى از اصحاب با تقواى پيامبر (صلى الله عليه وآله) نماز خواندم، بعد از نماز آنقدر دعا كرد و بر پيامبر و آلش درود فرستاد و اشك ريخت كه من تاكنون مانند آن را نديده بودم.
به سوى " عراق " از " لبنان " به " دمشق " و از آنجا به سوى " بغداد " حركت كرديم، در آنجا به منزلش رفتيم، خانواده اش به گرمى از من استقبال و احوالپرسى كردند، در طول سفر عزت نفس و پارسائى و كرامتى را در او ديدم كه قبلا از كسى نديده بودم و احساس كردم كه در منزل خودم مىباشم.
دوستم از " عبدالقادر گيلانى " پرسيد، گفتم: او مىگويد:
" مردم همه هفت بار گرداگرد خانه طواف مىكنند اما خانه گرداگرد خيمه من طواف مىنمايد ".
شب را خوابيدم و صبح با هم به حرم " شيخ " رفتيم، دوان دوان وارد حرم شدم و خرسند از اين افتخار بر دوستان و فاميلهايم در تونس كه من به آن درجه از مقام و منزلت رسيده ام كه به بارگاه
" شيخ " مشرف شده ام.
از آنجا خارج شده پس از صرف ناهار دوستم مرا به سمت " كاظمين " برد، با تنفر به آنها كه دور ضريح گشته، گريه و زارى مىكردند و بوسه مىزدند نگريستم، پس از خواندن فاتحه براى صاحب قبر گفتم:
" خدايا اگر اين ميت از مسلمين است پس تو او را رحم كن ".
پيرمردانى با عمامه هاى سياه و سفيد و محاسن بلند كه آثار سجود بر پيشانى شان پيدا بود، تا وارد مىشدند بى اختيار مىگريستند.
از خود پرسيدم: آيا اين همه اشكها دروغين است و اينها خطا كارند؟!
دوستم از جهالت من نسبت به صاحب قبر، اما آشنائى و شيفتگى ام به " عبدالقادر " كه او را " ذريه رسول الله " مىدانستم تعجب كرد و پس از فهماندن اين نكته كه " عبدالقادر " در قرنهاى ششم يا هفتم مىزيست ولى صاحب اين قبر در قرن دوم كه پس از چهار نيا نسبتش به پيامبر (صلى الله عليه وآله) مىرسد گفت: كداميك به رسول خدا نزديكترند، موسى بن جعفر يا " عبدالقادر "؟!
آنگاه با راهنمائى يك استاد تاريخ در دانشگاه به من فهماند كه " عبدالقادر " انسان پارسائى اهل " گيلان " - منطقه اى در
ايران - است و اصلا عرب نمىباشد (1).
ترديد از اينها شگفت زده شدم، چرا بدون اينكه اينان را بشناسم كينه شان را به دل دارم، من به قدرى مجذوب عبادتها، اخلاق و احترام آنها نسبت به علمايشان شدم كه آرزو مىكنم اى كاش مانند آنها بودم.
هرگاه نام پيامبر را مىآورم با تمام وجود فرياد مىزنند " اللهم صل على محمد و آل محمد "، با خود مىگويم: شايد ظاهر باشد، اما وقتى كتابهايشان را ورق زدم آنقدر احترام نسبت به پيامبر (صلى الله عليه وآله) ديدم كه در كتابهاى خودمان نديدم، چرا كه آنها معتقد به عصمت آن حضرت حتى قبل از بعثت هستند اما ما خير، بلكه اشتباهات فراوانى را براى او ثابت مىكنيم.
روزى به دوستم اعتراض كردم كه چرا شما بر حضرت على - كرم الله وجهه - سلام و صلوات مىفرستيد؟
او در پاسخ گفت: اولا مفسرين شيعه و سنى متفق القولند كه پس از نزول آيه صلوات (1) اصحاب از كيفيت آن سؤال كردند، حضرت فرمود:
- " بگوئيد: اللهم صل على محمد و آل محمد كما صليت على إبراهيم و آل إبراهيم في العالمين إنك حميد مجيد (2)، و هرگز بر من صلوات ناقص نفرستيد ".
ثانيا " امام شافعى " در مورد صلوات بر اهل بيت شعر سروده است (3).
و ثالثا " امام بخارى " در صحيحش مىگويد: " على (عليه السلام) " (4) و نيز مىگويد: " على بن الحسين (عليه السلام) ما را حديث كرد " (5).
كتاب صحيح " بخارى " را نگاه كردم ديدم سخنانش
صحيح است و اتفاقا در مصر به چاپ رسيده است.
مسافرت به " نجف " دوستم روزى ما را به " كوفه " و از آنجا به " نجف " - آرامگاه امام على بن ابى طالب - برد، حرمى شبيه حرم موسى كاظم داشت، او مرا به مسجدى در گوشه حرم برد كه كودكانى سيزده تا شانزده ساله عمامه بر سر مشغول مباحثه بودند، يكى از آنها از من پرسيد:
تو اهل كجا هستى؟
گفتم: " تونس ".
گفت: مذهب تو چيست؟
گفتم: " مالكى ".
گفت: آيا مذهب " جعفرى " را مىشناسى؟
گفتم: اين اسم جديد ديگر چيست؟! نه جانم!
گفت: مذهب " جعفرى " حقيقت اسلام است، آيا نمىدانى كه " ابو حنيفه " شاگرد امام صادق است و مىگويد: " اگر آن دو سال (شاگردى) نبود نعمان هلاك مىشد ".
خدا را شكر كردم كه او استاد " امام مالك " نبود لذا گفتم: ما " مالكى " هستيم و " حنفى " نمىباشيم.
گفت: " احمد بن حنبل " از " شافعى " گرفته، " شافعى " از " مالك "، " مالك " از " ابو حنيفه " و " ابو حنيفه " هم از امام صادق (عليه السلام)، بنابر اين همه شاگردان جعفر بن محمد (عليهما السلام) هستند.
از اين كودك تعجب كردم كه مانند يك استاد با شاگردش سخن مىگويد، خود را در برابرش ناتوان يافتم، هر سؤالى كه كرد در برابرش عاجز شدم، پرسيد: از كه تقليد مىكنى؟
گفتم: " امام مالك ".
گفت: چگونه از مرده تقليد مىكنى؟ اگر سؤالى داشته باشى او پاسخت مىدهد؟!
گفتم: امام شما هم كه چهارده قرن قبل مرده است!
آنها همه با هم گفتند: ما از " آقاى خوئى " تقليد مىكنيم.
اينجا بود كه براى خلاصى از آنان بحث را عوض كرده از جمعيت " نجف "، فاصله اش با " بغداد " و.... پرسيدم ولى در درون احساس شكست نمودم و اقرار داشتم كه آن همه شخصيت و عزت كه در " مصر " بر آن سوار شدم در اينجا در اثر ملاقات با اين كودكان دود شد و از بين رفت.
ديدار با آقاى " خوئى " به همراه دوستم به ملاقات آقاى " خوئى " رفتيم، پس از احوالپرسى با ايشان تفكرات خويش را نسبت به شيعيان ابراز داشتم.
" سيد " گفت: ما شهادت مىدهيم كه جز " الله " خدائى نيست و " محمد " رسول خداست - كه درود خدا بر او و آل پاكش - و شهادت مىدهيم به اينكه " على " بنده اى از بندگان خداست..... آن
روز كه جبرئيل بر محمد نازل شد او چهل ساله بود اما على كودك شش يا هفت ساله، چگونه جبرئيل اشتباه مىكند و بين آن دو فرق نمىگذارد؟
من اظهار نياز به كتاب كردم ولى با توجه به سفر طولانى خصوصا " عربستان " نمىتوانستم آنها را با خود حمل كنم، " سيد " آدرس مرا گرفت تا كتابهاى مورد نيازم را برايم تهيه و ارسال كند، آنگاه با بوسيدن دستش از او خداحافظى كردم.
ملاقات با " سيد محمد باقر صدر " به ملاقات " سيد محمد باقر صدر " هم رفتيم كه خيلى خوش آمد گفت و مرا كنار خود نشاند، نماز ظهر و عصر را به امامت او خوانديم، احساس مىكردم در كنار اصحاب بزرگوار پيامبر قرار گرفته ام، چرا كه نماز همراه با دعا و حمد و ثناى پروردگار و صلوات و سلام بر محمد و آل طاهرينش بود.
بعد از نماز مردم عادى از " سيد " سؤالاتى مىكردند و علماى شيعه از " حجاز "، " بحرين "، " قطر "، " امارات "، " لبنان "، " سوريه "، " ايران "، " افغانستان "، " تركيه " و " افريقا " با " سيد " سخن مىگفتند.
من چهار روز با " سيد " بودم و گفتگوهائى با او كردم، از جمله:
- درباره شهادت به ولى خدا بودن على، در نماز پرسيدم، گفت:
" اين شهادت جزء نماز نيست ولى براى مقابله با كسانى كه حضرت را سالهاى سال لعنت مىكردند مستحب است گفته شود، همچنان كه شهادت به بهشت و جهنم ومعاد نيز مستحب مىباشد ".
- از عزادارى و گريه شيعيان بر حسين بن على - رضى الله عنه - پرسيدم، گفت:
" اينها كه بر سيد الشهداء گريه مىكنند مصيبت امام حسين را با دل و جان ديده اند، وانگهى خود حضرت رسول بر فرزندش حسين گريه كرد و " جبرئيل " از گريه آن حضرت گريه كرد ".
- از روش " صوفيان " پرسيدم، به اختصار پاسخ داد:
" تربيت نفس و زهد در لذتهاى دنيائى از مزاياى آنهاست، اما كناره گيرى از زندگى، از كارهاى منفى آنان مىباشد ".
شك و سرگردانى از روزى كه من وارد عراق شدم هرگز نامى از سرورمان " ابوبكر صديق " و " عمر فاروق " نشنيده ام حال آنكه نامهائى به گوشم مىخورد كه از نظر من كاملا بيگانه اند، مثل دوازده امام.
اينها مىگويند رسول خدا قبل از رحلت، امام على را جانشين خود قرار داده است، ولى آيا ممكن است مسلمانان و اصحاب گرامى پيامبر - كه پس از او از تمامى مردم برترند - با هم توطئه اى ضد امام على - كرم الله وجهه - بكنند؟!
همان اصحابى كه در يارى اسلام از فرزندان و پدران
و خانواده هاى خويش گذشتند و براى اجراى دستورات پيامبر از هم پيشى مىگرفتند، چگونه وقتى خود به جايگاه خلافت رسيدند فرمان رسول الله را ناديده گرفتند و طمع مقام ديدگانشان را پوشاند.
اين بود كه در شك و سرگردانى ماندم، شكى كه علماى شيعه در ذهنم ايجاد كردند، شك نسبت به صحابه رسول الله (صلى الله عليه وآله) كه نزد شيعيان در اين سطح پائين قرار دارند، اين شك آغاز سستى در عقايد گذشته و اقرار به اين بود كه در پشت پرده امورى هست كه تا آنها را بر طرف نكنيم به حقيقت دست نمىيابيم.
سفر به " كربلا " با دوستم " منعم " به " كربلا " مسافرت كرديم، در آنجا به مصيبت سرورمان حسين پى بردم.
سخنرانان را ديدم كه با بازگو كردن فاجعه " كربلا " احساسات مردم را برمىانگيزند و آنان را به ناله و شيون وامىدارند، من هم گريستم و گريستم، آنقدر گريستم كه گوئى سالها غصه در گلويم مانده بود و اكنون منفجر شد.
احساس كردم كه پيش از اين در صف دشمنان حسين بودم و اكنون منقلب شده در گروه يارانش قرار گرفتم، در همان لحظات سخنران داستان " حر " را بررسى كرد:
-.... اسب خود را به سوى حسين حركت داد و گريه كنان عرض مىكرد:
" اى فرزند رسول خدا آيا توبه اى برايم هست؟ ".
ديگر نتوانستم طاقت بياورم، شيون كنان خود را بر زمين افكندم، گويا خود " حر " هستم و از حسين مىخواهيم كه:
" اى فرزند رسول خدا آيا توبه اى برايم هست؟ يابن رسول الله، از من در گذر و مرا ببخش ".
بر اثر صداى واعظ، گريه و شيون مردم بلند شد، دوستم همچون مادرى مرا در بغل گرفت و " يا حسين، يا حسين " مىگفت:
از او خواستم كه داستان شهادت امام حسين (عليه السلام) را برايم تكرار كند، چرا كه پيرمردانمان تاكنون مىگفتند: منافقين و دشمنان اسلام، همانهائى كه " عمر " و " عثمان " و " على " را به قتل رساندند " حسين " را نيز كشتند.
ما تا كنون " عاشورا " را عيد مىدانستيم و جشن مىگرفتيم غذاهاى خوشمزه مىپختيم و براى كودكان شيرينى و اسباب بازى مىخريديم.
و علماى ما روايتهايى را در فضليت روز عاشورا و بركات آن نقل مىكردند، راستى كه شگفت آور است.
خداحافظى از " عراق " پس از ملاقات با شيعيان شك و دو دلى بر من مستولى شد، شايد حرف اينها حق باشد، چرا تحقيق نكنم، خداوند مىفرمايد:
* (الذين يستمعون القول فيتبعون أحسنه أولئك الذين هداهم الله وأولئك هم أولوا الألباب) * (1).
يعنى: " آنها كه سخن را مىشنوند و بهترينش را بر مىگزينند، آنها كسانى هستند كه خدا هدايتشان كرده و آنها همان اهل خرد هستند ".
با اين قصد، خود و دوستان شيعه عراقى را وعده ديدار ديگر دارم و بوسه زنان از آنها جدا شدم.
" عراق " را بعد از بيست روز ترك كردم در حالى كه از فراق دلهائى كه شيفته شان شدم، دلهائى كه به محبت " اهل بيت " مىتپد، اندوهگين گشتم و رو به سوى " حجاز " كردم.
سفر به " حجاز " در " جده " دوستم " بشير " را ملاقات كرده، داستان كشف جديدم در " عراق " را با او در ميان گذاشتم.
او گفت: اينها پيرامون قبرها نماز مىخوانند، در " بقيع " گريه و نوحه سرائى مىكنند، بر قطعه سنگى سجده مىنمايند، بر سر قبر " حمزه " گريه و زارى راه مىاندازند و....
از خود پرسيدم: آيا اين استدلال براى تكفير كسى كه شهادتين بر زبان جارى مىكند، نماز مىخواند، روزه مىگيرد، زكات مىدهد و حج مىرود كافى است؟
در " مكه " با حضرت " ابراهيم " (عليه السلام) درد دلها كردم، به " مدينه " آمدم، مأمور سعودى در كنار قبر پيامبر (صلى الله عليه وآله) و " ابوبكر " و " عمر " بر من نهيبى زد و مرا راند، به خود گفتم: مگر ممكن است پيامبر مثل ساير مردگان مرده باشد؟ پس چرا در نمازهايمان خطاب به او مىگوئيم:
" السلام عليك أيها النبي ورحمة الله وبركاته "؟
به " بقيع " رفتم، پيرمردى شروع به نماز كرد، به سجده رفت، ناگهان سربازى با پوتينش چنان لگدى به او زد كه وارونه شد و از هوش رفت، به اين كار اعتراض كردم، ديدم زائران مىگويند: چرا كنار قبرها نماز مىخواند؟
گفتم: اگر اين عمل حرام است، چرا ميليونها حاجى و زائر كنار قبر پيامبر و " ابوبكر " و " عمر " نماز مىخوانند؟ و آيا با اين خشونت بايد از آن جلوگيرى كنيم يا با نرمى و ملاطفت؟
كينه و خشمم نسبت به آنها خيلى بيشتر شد، به خانه رفتم و داستان را براى ميزبان تعريف كرده، گفتم: من دارم از " وهابيت " بيزار مىشوم و به " شيعيان " تمايل پيدا مىكنم، چهره اش درهم شد وگفت: ديگر چنين سخنى را تكرار نكن.
صبح كه شد ترسيدم او از سازمان امنيت باشد لذا از خانه بيرون رفتم و ديگر بازنگشتم.
در حرم شريف نبوى قاضى " مدينه " مشغول تفسير قرآن
بود، پس از پايان درس از او درباره " اهل البيت " در آيه تطهير (1) پرسيدم، گفت: مقصود زنان پيامبر است، گفتم: علماى شيعه مىگويند: آيه به على و فاطمه وحسن و حسين اختصاص دارد، چون اول آيه كه خطاب به همسران پيامبر است با صيغه هاى مؤنث آمده ولى آيه تطهير با صيغه مذكر.
عينكش را بالا زد وگفت: از اين افكار زهر آلود بترس، شيعيان طبق هواى خودشان آيات قرآن را تأويل مىكنند....!!
بازگشت به وطن از " مدينه " به " اردن " از آنجا به " سوريه " و سپس به " لبنان " رفتم، در طول سفر ديدم به همان مقدار كه نسبت به " وهابيت " تنفر و انزجار پيدا مىكنم نسبت به " شيعه " ميل و محبت و علاقه دارم، خداى سبحان را سپاس گفتم و از او خواستم راه حق را به من بنماياند.
به وطن بازگشتم، ديدم قبل از من كتابهاى زيادى از " نجف " به آنجا رسيده است، خوشحال شدم و بعد از استراحت شروع به خواندن آنها كردم، خصوصا كتاب " المراجعات " كه گمشده خود را در آن يافتم، چرا كه گفتگوئى است بين دو روحانى از دو مذهب،
تا رسيدم به حادثه روز " پنج شنبه " (1)، باور نمىكردم كه سرورمان " عمر " به پيامبر اعتراض كند ولى روايت از " بخارى " و " مسلم " بود، به پايتخت رفته آن دو كتاب و كتابهاى ديگرى خريدم، در راه صفحاتش را ورق زدم با تعجب ديدم صحيح است!
در طول تحقيق با خود پيمان بستم كه احاديث مورد اتفاق شيعه و سنى را بپذيرم و با اين مبنا پژوهش را آغاز كردم (2).
فصل دوم عقايد
عقايد الف: خدا اهل سنت عموما معتقد به رؤيت خداوند متعال هستند، و احاديثى در كتابهاى روائى خود نظير " بخارى " و " مسلم " در اين رابطه مىآورند، مانند:
1 - " خداوند سبحان در برابر بندگانش نمايان مىشود و او را مىبينند، چنان كه ماه را در شب چهاردهم مىبينند " (1).
2 - " خداوند هر شب به آسمان دنيا فرود مىآيد " (2).
3 - " پايش را نمايش مىدهد تا مؤمنين او را بشناسند " (3).
4 - " خداوند پايش را در جهنم مىگذارد پس جهنم پر مىشود " (4).
5 - " خداوند مىخندد (1) و تعجب مىكند، دو دست و دو پا و پنج انگشت دارد كه آسمانها را بر انگشت اول، زمينها را بر انگشت دوم، درختان را بر سوم، آب و خاك را بر چهارم و ساير آفريدگان رابر انگشت پنجم مىگذارد " (2).
6 - " داراى منزلى است كه در آن سكونت دارد، و محمد براى دخول بر او در منزلش سه بار اجازه مىگيرد " (3).
اما شيعيان بر اساس آيات و روايات (4) اين مسأله را ممنوع مىدانند:
1 - * (لا تدركه الابصار) * (5).
يعنى: " ديدگان توان ادراك او را ندارند ".
2 - * (ليس كمثله شئ) * (6).
يعنى: " چيزى مانند او نيست ".
3 - امام على (عليه السلام) مىفرمايد:
- " لا يدركه بعد الهمم ولا يناله غوص الفطن " (1).
يعنى: " بلند همتان او را ادرك نتوانند كرد و زيركان به حقيقتش پى نمىبرند ".
راز اين اختلاف در اين است كه روايات فوق ساخته " كعب الاحبار " يهودى است، كه توسط " أبو هريرة " و " وهب بن منبه " نقل شده است و " أبو هريره " هم فرقى بين احاديث پيامبر و " كعب الأحبار " نمىگذارد، تا جائى كه " عمر بن خطاب " او را مىزند و از نقل برخى روايات منعش مىنمايد (2).
ب: قضا وقدر (جبر و اختيار) اكثر اهل سنت معتقدند كه انسان در تمامى كارهايش مجبور است و اختيارى ندارد، سرنوشت او، حتى سعادت يا شقاوتش در شكم ما در برايش نوشته شده است (3) و وقتى سؤال شود: پس چرا بايد انسانها اعمال داشته باشند و كار كنند از قول پيامبر اكرم (صلى الله عليه وآله) نقل مىكنند كه فرمود: هر كس كار مىكند براى همان كه آفريده يا مجبور شده است (4)!
بر اين اساس انسان چون ماشينى بى اختيار حركت مىكند، لذا ممكن است كسى بى اختيار شراب بخورد و يا حتى قتل نفس نمايد.
آنها مىگويند: تمامى پادشاهان و رؤساى جمهور را خدا نصب كرده، حتى استعمار " تونس "، " الجزاير " و " مغرب " توسط " فرانسه " نيز با نصب الهى بوده است.
من هيچ شرح و تفسيرى براى اين تناقض صريح نمىيافتم كه از طرفى او فعال ما يشاء است (1) اهل جهنم و اهل بهشت را از قبل تعيين فرموده، ولى از طرف ديگر او به اندازه يك ذره بى مقدار هم ظلم نمىكند (2) و از مادر هم به فرزندش مهربانتر است (3).
در مقابل گروهى ديگر از اهل سنت قائل به تفويض شدند (4).
اما شيعيان قائل به اختيارند، يعنى نه انسان مجبور است و نه خداوند متعال - نعوذ بالله - هيچ كاره، به دلايل زير:
1 - قول به جبر با حكمت ارسال انبيا و امر و نهى الهى منافات دارد، يعنى اگر انسان در كارهايش مجبور است و اختيارى ندارد
پس انبيا براى چه آمده اند؟
2 - اين عقيده نتيجه اش نسبت دادن ظلم به خداست كه افرادى را بى اختيار مجبور به اعمال ناشايست كند و آنگاه آنها را در جهنم عذاب نمايد، و ظلم هم از خدا دور است:
* (إن الله لا يظلم الناس شيئا و لكن الناس أنفسهم يظلمون) * (1).
يعنى: " خداوند هيچ ظلمى به مردم نمىكند اما مردم خود به خويشتن ظلم مىنمايند ".
3 - آيات الهى دلالت بر وجود اختيار در انسان دارند مثلا:
* (و قل الحق من ربكم فمن شآء فليؤمن و من شآء فليكفر) * (2).
يعنى: " بگو: حق از آن پروردگار شماست، پس هر كه خواهد ايمان بياورد و هر كه خواهد كافر گردد ".
4 - فردى از حضرت على (عليه السلام) پرسيد: آيا رفتن ما به " شام " قضا وقدر الهى بود؟ حضرت فرمود:
- " واى بر تو، گويا قضائى لازم و قدرى حتمى را گمان برده اى " اگر چنين بود ثواب و عقاب از بين مىرفت و وعد و وعيد
ساقط مىگشت، همانا خداوند سبحان با دادن اختيار، مردم را فرمان داد، و با قدرت بر پرهيز، آنها را نهى فرمود، تكاليف او آسان بوده، هرگز تكليف سنگين قرار نداده است، و طاعت كم را پاداش زياد عطا مىفرمايد.
نا فرمانى خلق نشانه مغلوب شدن او نيست، و اطاعت آنان نيز علامت اجبار و اكراه الهى نمىباشد.
پيامبران را بازيچه نفرستاد و كتاب را بيهوده بر مردم نازل نكرد و آسمانها و زمين و موجودات ميان آن دو را باطل نيافريد:
* (ذالك ظن الذين كفروا فويل للذين كفروا من النار) * (1).
" اين گمان اهل كفر است كه واى بر آنها از آتش " (2).
در واقع مروج چنين فكرى " امويان " بودند تا خلافت خويش را قضاى الهى جلوه دهند و جلوى هرگونه مبارزه با آن را بگيرند به عنوان نمونه:
1 - وقتى از " عثمان " خواستند از خلافت كناره بگيرد پاسخ داد: " پيراهنى را كه خدا بر من پوشاند، بيرون نمىآورم " (3).
2 - " معاويه " مىگفت: " خداوند اين حكومت را به من داده است هر چند شما را خوش نيايد " (4).
3 - " ابن زياد " خطاب به " زينب كبرى " - سلام الله عليها - گفت: " رفتار خدا با اهل بيتت را چگونه ديدى؟ " (1).
و بسيار روشن است كه اگر عقيده مردم اينچنين باشد هرگز قيام و اعتراضى در برابر حكومتهاى خودكامه وحتى استعمارگران نخواهند داشت.
با اين وصف اهل سنت مىگويند كه خداوند مردم را مخير كرد كه خودشان خليفه اى برگزينند (2).
ج: نبوت اهل سنت معتقدند كه پيامبران فقط در بازگو كردن كلام الهى معصوم اند و در غير اين صورت مانند ديگر افراد بشر اشتباه دارند، بنابراين خطاهائى را چه در كارهاى معمولى و چه در امور شرعى به آن حضرت نسبت مىدهند (3)، مثلا:
1 - به هنگام ورود به مدينه مردم را از گرد افشانى درخت خرما منع كرد، در نتيجه درختها خرما ندادند، وقتى مردم شكايت نزد حضرت بردند، فرمود:
- " من هم انسانى مانند شما هستم " (1).
2 - پيامبر (صلى الله عليه وآله) سحر زده شد و چندين روز را به همين حال گذراند و نمىتوانست كارى كند (2).
3 - در نماز به آن حضرت فراموشى دست داد و نفهميد چند ركعت خواند (3).
4 - در ماه رمضان جنب مىشد و نماز صبحش فوت مىگشت (4).
5 - روايت مىكنند كه روزى آن حضرت در منزل " عايشه " دراز كشيده بود و رانش نمايان بود كه " ابوبكر " بر او وارد شد و او در همان حال با وى گفتگو كرد، پس از آن " عمر " وارد شد و در همان حال با او سخن گفت ولى هنگامى كه " عثمان " اجازه ورود خواست، حضرت نشست و لباس خود را جمع كرد، " عايشه " سبب اين كار را پرسيد، فرمود:
- " آيا نبايد خجالت بكشم از كسى كه فرشتگان از او خجالت مىكشند " (5).
6 - " عمر " به پيامبر دستور مىداد كه بانوانش را با حجاب كند و او نمىپذيرفت، تا اينكه قرآن به تأييد " عمر " نازل شد و به پيامبر (صلى الله عليه وآله) دستور داد كه همسرانش را با حجاب نمايد (1).
7 - حتى در مورد وحى الهى نيز نقل مىكنند كه روزى آن حضرت در مسجد آياتى را از فردى شنيد وگفت:
- " خدايش رحمت كند، من را به ياد آيه هائى انداخت كه آنها را از فلان سوره و فلان سوره حذف كرده بودم " (2).
بنابراين اعتقاد، در ابلاغ وحى نيز - نعوذ بالله - نمىتوان به آن حضرت اعتماد كرد، و اساسا هيچ دليلى هم بر عصمت در ابلاغ وحى ندارند، به چه دليل در كلماتى كه به عنوان وحى مىگويد معصوم است ولى در ساير كلماتش خير؟
نتيجه اين مىشود كه چون پيامبر (صلى الله عليه وآله) معصوم نيست پس كسى كه به سنت او عمل مىكند از گمراهى به دور نيست، لذا در برابر سخنان پيامبر (صلى الله عليه وآله) اجتهادهاى ديگران را قرار مىدهند و با سنت آن حضرت مخالفت مىكنند، بر اين اساس بايد تنها شيعه را پيرو سنت پيامبر (صلى الله عليه وآله) دانست، چرا كه آن حضرت را معصوم دانسته، و تمامى فرامينش را بدون چون و چرا مىپذيرند.
آنها به عصمت پيامبران قبل از بعثت و بعد از آن معتقد هستند و به آيات فراوانى از قرآن كريم براى اين ادعايشان استدلال
مىكنند، از جمله:
1 - * (و ما ينطق عن الهوى إن هو إلا وحي يوحى) * (1).
يعنى: " پيامبر از روى هواى نفس سخن مىگويد، آن (سخن) نيست مگر وحى الهى ".
2 - * (ما ءاتاكم الرسول فخذوه و ما نهاكم عنه فانتهوا) * (2).
يعنى: " آنچه پيامبر برايتان آورده را بگيريد، و آنچه كه نهيتان كرده را رها سازيد ".
3 - * (قل إن كنتم تحبون الله فاتبعونى يحببكم الله) * (3).
يعنى: " بگو: اگر خداى را دوست مىداريد، از من پيروى كنيد تا خدا نيز شما را دوست بدارد ".
4 - * (أطيعوا الله والرسول) * (4).
يعنى: " از خدا و رسولش اطاعت كنيد ".
تحليل قضيه اين است كه آنها خواستند شخصيت رسول خدا (صلى الله عليه وآله) را زير سؤال ببرند، و عظمتش را تا حد يك انسان معمولى وحتى كمتر از آن كاهش دهند، تا پوششى بر خطاهاى خلفا باشد تا اين حد كه در مورد پيامبر رحمت مىگويند:
" در مورد گروهى كه شتر چرانى را كشته، و شتر را دزديدند
دستور داد تا دستها و پاهايشان را قطع كردند و با ميخ هاى داغ چشمهايشان را بيرون آوردند، آنها زبان بر روى زمين مىماليدند تا مردند " (1).
مقدارى تأمل در اين روايتها مىرساند كه اينها از ساخته هاى " امويان " و پيروان آنهاست تا حكامى را كه از قتل بى گناهان و مثله كردن آنها به بدترين شكل به صرف تهمت و حدس و گمان كوتاهى نمىكنند تبرئه نمايند (2)، خصوصا در نسبت دادن احاديثى كه دلالت بر زياده روى آن حضرت در امور جنسى و بى بند وبارى و لهو و لعب دارند.
اما از امام على (عليه السلام) بشنويد كه درباره پيامبر (صلى الله عليه وآله) مىفرمايد:
- " تا اينكه كرامت خداوند سبحان به محمد (صلى الله عليه وآله) رسيد، او را از بهترين جايگاه ها و عزيزترين ريشه ها بيرون آورد، عترت او بهترين عترت و خانواده اش بهترين خانواده و شجره اش بهترين شجره است، كه در حرم الهى رشد كرد و كريمانه بالا آمد، اين درخت شاخه هائى طولانى و ميوه هائى بس ناياب دارد.
او امام اهل تقوا و چشم بيناى هدايت يافتگان است، چراغى است كه روشنى اش مىدرخشد و ستاره اى است كه نورش
تابناك است " (1).
د: قرآن شيعه و سنى متفق القولند كه قرآن كريم كلام خداست و بالاترين مرجع مسلمانان است و هرگز باطلى در آن راه ندارد و قرآن فعلى همان است كه بر پيامبر نازل گشته است.
البته از هر دو گروه معدود افرادى قائل به تحريف قرآن شده اند و رواياتى در اين زمينه نقل مىكنند ولى بايد اقرار كرد كه شيعيان اين احاديث را قبول ندارند ولى اهل سنت مجبورند آنها را بپذيرند چون حتى در كتابهاى صحيح " بخارى " و صحيح " مسلم " نيز آمده است كه به دو نمونه اشاره مىكنيم:
1 - " ابن عباس " مىگويد:
از جمله آيات قرآن، آيه رجم است... و همچنين ما در كتاب خدا مىخوانديم كه: * (لا ترغبوا عن ءابائكم فإنه كفر بكم أن ترغبوا عن ءابائكم) * و يا چنين مىخوانديم: * (إن كفرا بكم أن ترغبوا عن ءابائكم) * (2).
2 - " ابو موسى اشعرى " در جمع سيصد نفر قارى اهل
" بصره " گفت:
همانا سوره اى مىخوانديم كه شبيه سوره برائت بود، من آن را فراموش كرده ام، فقط يك آيه از آن را از حفظ دارم كه مىگويد: * (لو كان لابن آدم واديان من مال لابتغى واديا ثالثا ولا يملا جوف ابن آدم إلا التراب) * و سوره ديگرى شبيه مسبحات نيز مىخوانديم كه فقط اين آيه را به ياد دارم: * (يا أيها الذين ءامنوا لم تقولون ما لا تفعلون فتكتب شهادة في أعناقكم فتسألون عنها يوم القيامة) * (1).
اما نه عموم مردم - خواه شيعه و خواه سنى - چنين اعتقادى دارند و نه علماى اهل تحقيق (2).
البته در تفسير و تأويل قرآن اختلاف هست، پشتوانه شيعه در اين موضوع ائمه اهل بيت مىباشند، در حالى كه مرجع اهل سنت در تفسير، اصحاب و علماى اسلام هستند، ولى مىگويند تأويلش را كسى جز خدا نمىداند. شيعيان به آيات زير استدلال مىكنند:
1 - * (فسئلوا أهل الذكر إن كنتم لا تعلمون) * (3).
يعنى: " اگر نمىدانيد، از اهل ذكر بپرسيد ".
2 - * (ثم أورثنا الكتاب الذين اصطفينا من عبادنا) * (1).
يعنى: " آنگاه ما بندگان برگزيده خويش را وارثان كتاب قرار داديم ".
3 - * (لا يمسه إلا المطهرون) * (2).
يعنى: " جز پاكان كسى آن را احساس نمىكند ".
در آيه ديگر اين پاكان را معرفى كرده است كه:
* (إنما يريد الله ليذهب عنكم الرجس أهل البيت ويطهركم تطهيرا) * (3).
يعنى: " همانا خداوند اراده كرد كه پليدى و ناپاكى را از شما اهل بيت بزدايد و پاكتان گرداند ".
نتيجه اين دو آيه اين است كه اهل بيت - كه همان پاكانند - حقيقت و درون قرآن را احساس مىكنند (4).
اختلاف ديگر در اين است كه نزد شيعه به هنگام تناقض ميان قرآن و سنت، قرآن مقدم است، امام صادق (عليه السلام) مىفرمايد:
پيامبر (صلى الله عليه وآله) در " منا " براى مردم سخنرانى كرد و فرمود:
- " اى مردم هر چه از من به گوش شما رسيد كه با كتاب خدا موافق است من آن را گفته ام، و هر چه از سوى من به شما رسيد كه
با كتاب خدا موافق نيست من آن را نگفته ام " (1).
اما اهل سنت درست بر عكس عمل مىكنند يعنى سنت را بر قرآن مقدم مىدارند و شايد به همين خاطر خود را اهل سنت ناميده اند.
علت آن است كه اينها مىبينند كارهائى كرده اند كه با قرآن مخالف است و با آنها انس گرفته اند و حاكمانشان براى توجيه توسط جاعلين، احاديث دروغى را به پيامبر (صلى الله عليه وآله) نسبت داده اند كه با قرآن مخالفت دارد لذا گفته اند كه سنت بر قرآن حاكم است، يا آن را نسخ مىكند، نظير آيه وضو و متعه (2).
ه‍: سنت پيامبر (صلى الله عليه وآله) خلفاى سه گانه - يعنى " ابوبكر " و " عمر " و " عثمان " - از نوشتن احاديث پيامبر (صلى الله عليه وآله) جلوگيرى مىكردند وحتى گفتگوى، آن را نيز قدغن نمودند، تا جائى كه " عمر " از صحابه خواست كه كتابهاى حديث موجود نزد خود را بياورند، آنها گمان كردند كه مىخواهد همه را يك جا جمع كند تا اختلافى در بين نباشد، لذا كتابهايشان را آوردند، اما او همه آنها را در آتش سوزاند (3).
دليلشان اين بود كه: " شما از پيامبر احاديثى نقل مىكنيد و در آن اختلاف مىورزيد و مردم پس از شما اختلافشان شديدتر خواهد شد " (1).
آنگاه دستور مىدادند كه به كتاب خدا - يعنى - قرآن مراجعه كنيد كه همان شما را كافى است، غافل از اينكه بسيارى از مسائل در قرآن به صورت كلى آمده و بيانش بر عهده پيامبر گذاشته شده است:
* (وأنزلنا إليك الذكر لتبين للناس ما نزل إليهم) * (2).
يعنى: " قرآن را براى تو فرستاديم تا آن را براى مردم بيان وآشكار نمائى ".
علت اين كار بسيار واضح است، چون نقل حديث از پيامبر (صلى الله عليه وآله) برابر است با نقل فضايل على (عليه السلام) و نصوص خلافتش، و رذايل دشمنان آن حضرت (3).
بشنويد: " امام " نسائى " - صاحب صحيح نسائى - پس از نوشتن كتاب " خصائص " در فضائل على (عليه السلام) وارد " شام " مىشود، مردم " شام " به او اعتراض مىكنند كه چرا فضائل " معاويه " را ياد آور نشدى؟ مىگويد: هيچ فضيلتى برايش جز دعاى پيامبر (صلى الله عليه وآله) بر او كه فرمود: خداوند هرگز شكمش را سير نكند اطلاع ندارم، آنها
خشمگين شده آنقدر با تازيانه بر زير شكمش مىزنند تا به شهادت مىرسد " (1).
و آنگاه كه حديث نوشته مىشود - يعنى از زمان " عمر بن عبد العزيز " - چه تناقضات و نسبتهاى زشتى به پيامبر اكرم (صلى الله عليه وآله) داده شده كه زبان از بيان آن شرم دارد.
آنها به احاديث نقل شده در كتب صحاح خويش استناد مىكنند و همه آنها را معتبر مىدانند در حالى كه در صحيح " مسلم " از آن حضرت نقل مىكنند كه فرمود.
- " از من چيزى ننويسيد و هر كس چيزى جز قرآن نوشته است بايد آن را پاك كند " (2).
لذا " عمر " اقدام به آتش زدن احاديث حضرت كرد، مىگوئيم:
- اولا: چرا خود پيامبر (صلى الله عليه وآله) يا " ابوبكر " اين كار را نكردند؟
- ثانيا: على (عليه السلام) در روايات فراوانى كه از او نقل مىكنند مىفرمايد: من كتاب جامعى از املاء پيامبر (صلى الله عليه وآله) دارم كه تمامى احكام در آن است.
- ثالثا: تمامى كتب حديث اهل سنت را بايد بى اعتبار
دانست.
- رابعا: " عمر بن عبد العزيز " هم خلاف فرمان پيامبر (صلى الله عليه وآله) مرتكب شده است.
محدثين آنها هم عدالت را در اين مورد رعايت نمىكنند، چرا كه از " ابوهريرة " يهودى كه تنها سه سال آخر حيات پيامبر مسلمان شده هزاران حديث نقل مىكنند كه از حفظ بوده چون سواد نداشته است، اما مجموع روايات خلفاى راشدين و همسران رسول خدا (صلى الله عليه وآله) و اهل بيت و.... يك دهم يا حتى يك صدم روايات او نمىشود، در حالى كه على (عليه السلام) يكى از آنان است كه از شش سالگى در خانه پيامبر (صلى الله عليه وآله) بزرگ شده و آنهمه فضايل در علوم او آورده اند (1).
با اين وصف اهل سنت تمامى احاديث كتابهاى " بخارى " و " مسلم " را صحيح مىدانند، اما شيعيان درباره هيچيك از كتابهاى روائى شان اين سخن را نمىگويند و ملاك آنها اين است كه اگر حديثى مخالف قرآن بود مقبول نيست، حتى اگر سند صحيح داشته باشد.
اهل سنت روش اصحاب رسول الله (صلى الله عليه وآله) را نيز همانند سنت آن حضرت حجت مىدانند، و دليل مىآورند كه حضرت فرمود:
- " اصحاب من مانند ستارگان هستند، به هر كدام اقتدا كنيد
هدايت مىشويد " (1).
- " اصحاب من نگهدارنده امتم هستند " (2).
اما مىدانيم كه اين سخن مورد پذيرش نيست، زيرا بعد از پيامبر، اصحاب آن حضرت با يكديگر اختلاف كردند، با هم جنگيدند، همديگر را لعن و نفرين كردند، و بسيارى از بى گناهان را كشتند، مىخوردند و زنا كردند و... مسلما پيروى از آنان نمىتواند موجب هدايت باشد.
اصلا آيا صحيح است پيامبر (صلى الله عليه وآله) به اصحاب خود فرمان اقتدا به اصحاب بدهد؟!
اما شيعيان بر اساس روايات فراوانى كه اهل سنت نيز آنها را نقل كرده اند، تنها راه نجات را در پيروى از " اهل بيت " مىدانند (3).
به علاوه، در سند حديث اگر يك شيعه باشد، اهل سنت آن را نمىپذيرند، اما اگر يك ناصبى باشد آن را قبول مىكنند (4).
و: ثقلين يكى از احاديث مشهور و معروف نزد شيعه و سنى - كه در
بيش از بيست كتاب خود آورده اند - حديث " ثقلين " است كه در آن پيامبر (صلى الله عليه وآله) فرمود:
- " من در ميان شما دو چيز گرانبها مىگذارم يكى كتاب خدا و ديگرى خاندان و خانواده ام، تا هنگامى كه به آن دو چنگ بزنيد هرگز پس از من گمراه نخواهيد شد، از آنها جلو نيفتيد كه بيچاره مىشويد، و از آنها عقب نيفتيد كه بدبخت مىگرديد، و به آنان چيزى نياموزيد كه آنان از شما داناترند " (1).
جالب اينجاست كه در برخى از كتابها اين حديث را اين گونه تحريف كرده اند:
- " من در ميان شما كتاب خدا و سنت خويش را مىگذارم " (2).
اما اين حديث سند درستى ندارد.
و اگر اين هم درست باشد (3)، سنت صحيح نبوى را بايد از على بن ابى طالب (عليه السلام) گرفت، نه " ابو هريرة " و " كعب الاحبار " همچنان كه در تمسك به قرآن هم بايد نزد اهل بيت (عليهم السلام) رفت، چنان كه گذشت، اما اهل سنت حتى به قرآن نيز عمل ننموده اند،
چون باطن قرآن نزد اهل بيت (عليهم السلام) است و كسى كه از اهل بيت (عليهم السلام) پيروى نكند از قرآن نيز پيروى نكرده است.
نتيجه اين مىشود كه تنها شيعيان به حديث ثقلين عمل كرده اند (1).
ز: اهل بيت برخى از اهل سنت ادعا كرده اند كه منظور از اهل بيت در قرآن و حديث همسران پيامبرند، و برخى ديگر على و فاطمه وحسن و حسين (عليهم السلام) را نيز به آنها افزوده اند.
اما اولا اكثر علماى اهل سنت - كه عموما بزرگان آنها هستند - نظير: " مسلم "، " ترمذي "، " احمد بن حنبل "، " نسائى "، " خوارزمى "، " فخر رازى "، " طبرى "، " ابن اثير "، " سيوطى "، " ابن عربى " (2) و.... اعتراف دارند كه منظور از اهل بيت تنها پيامبر وعلى
و فاطمه وحسن و حسين (عليهم السلام) هستند و بس.
ثانيا، پيامبر اكرم (صلى الله عليه وآله) تا شش ماه بعد از نزول آيه تطهير همواره از در خانه على (عليه السلام) رد مىشد و خطاب به آنان آيه تطهير را تلاوت مىفرمود (1).
ثالثا خطاهائى كه در طول تاريخ از همسران پيامبر رخ داده با محتواى اين آيه سازگار نيست (2) به خلاف اهل بيت.
مضافا به بيانات حضرت على (عليه السلام) در نهج البلاغه (3) پيرامون معرفى اهل بيت (4).
ح: امامت و خلافت منظور از امامت رهبرى مسلمين بعد از پيامبر (صلى الله عليه وآله) است.
شيعيان معتقدند كه امامت منصبى است الهى، اما اهل سنت حق انتخاب امام و رهبر را به خود مردم واگذار مىكنند.
* امامت در قرآن:
1 - خداوند متعال در گفتگوى خود با حضرت ابراهيم (عليه السلام) مىفرمايد:
* (إنى جاعلك للناس إماما قال و من ذريتى قال لا ينال عهدى الظالمين) * (1).
يعنى: " من تو را پيشواى مردم قرار دادم، (ابراهيم) گفت: از فرزندانم (نيز)، گفت: عهد من ظالمين را شامل نمىشود ".
و مىدانيم كه " ابوبكر " و " عمر " و " عثمان " بيشتر ايام عمرشان را در شرك و بت پرستى گذرانده اند و تنها على (عليه السلام) بود كه جز خداوند معبودى نداشت و از ظلم شرك دور بوده است.
آياتى هم صرفا در مورد امامت على (عليه السلام) آمده است از جمله:
2 - * (إنما وليكم الله ورسوله والذين ءامنوا الذين يقيمون الصلاة ويؤتون الزكوة وهم راكعون) * (2).
يعنى: " ولى و حاكم شما فقط خدا و پيامبرش و كسانى هستند كه نماز را بر پا مىدارند و در حال ركوع انفاق مىنمايند " (3).
3 - * (يا أيها الرسول بلغ ما أنزل إليك من ربك وإن لم تفعل فما بلغت رسالته والله يعصمك من الناس) * (4).
يعنى: " اى پيامبر، آنچه را كه از جانب پروردگارت بر تو
نازل گشته ابلاغ كن كه اگر انجام ندهى رسالتش را نرسانده اى، خدا تو را از مردم نگاهدارى مىنمايد " (1).
4 - * (اليوم يئس الذين كفروا من دينكم فلا تخشوهم واخشون اليوم أكملت لكم دينكم وأتممت عليكم نعمتي ورضيت لكم الإسلام دينا) * (2).
يعنى: " امروز اهل كفر از دين شما مأيوس گشتند، پس از آنها نهراسيد بلكه از من هراس داشته باشيد، امروز دينتان را برايتان كامل كرده ام و نعمتم را بر شما تمام نموده ام و راضى گشتم كه اسلام براى شما دين باشد " (3).
* امامت در سنت:
پيامبر اكرم در روز 18 ذى الحجه سال دهم هجرت در حجة الوداع مردم را در سرزمين " غدير خم " گرد آورده، پس از اقرار گرفتن از آنها در مورد ولايت و حكومت خويش فرمود:
- " هر كه من مولاى او هستم على نيز مولاى اوست " (1).
و فرمود:
- " كار مرا جز من وعلى كس ديگرى نمىتواند انجام دهد " (2).
- " همانا اين (يعنى على) برادرم، وصيم، و جانشين بعد از من است، پس سخن او را گوش كنيد و اطاعتش نمائيد " (3).
- " اى على، جايگاه تو نزد من چون جايگاه " هارون " نزد " موسى " (عليه السلام) است " (4).
در روايات زيادى پيامبر (صلى الله عليه وآله) ائمه بعد از خويش را دوازده نفر معرفى كرده است، از جمله:
- " دين همچنان پا بر جاست تا قيامت بر پا شود، ودوازده خليفه بر شما خلافت كنند كه همه آنها از قريش هستند " (1).
اهل سنت در تطبيق اين روايات اختلاف كرده اند، تا جائى كه معاويه و يزيد و بنى مروان را نيز از مصاديق آن به شمار آوردند (2).
اما حقيقت اين است كه اهل سنت تا سال 230 على (عليه السلام) را جزو خلفاى راشدين هم نمىدانستند و او را بر منابر لعن مىكردند، در اين سال بود كه " احمد بن حنبل " نام آن حضرت را در زمره خلفاى راشدين به حساب آورد (3) وگفت:
" درباره بزرگوارى هيچ يك از ياران پيامبر (صلى الله عليه وآله) به اندازه على (عليه السلام) حديث حسن به دست ما نرسيده است " (1).
اما شيعيان بر اساس روايات فراوانى كه حتى اهل سنت نيز آن را نقل كرده اند، مصداقش را دوازده امام خويش مىدانند، از جمله:
پيامبر در جواب يك يهودى كه از جانشينانش سؤال كرد فرمود:
- " جانشين من على، بعد حسن و حسين، بعد فرزندان حسين: على، محمد، جعفر، موسى، على، محمد، على، حسن، آنگاه محمد مهدى (عج) مىباشند " (2).
اهل سنت مىگويند:
تصريحى درباره خلافت از جانب پيامبر (صلى الله عليه وآله) نيامده، و خلافت جز با شورا ممكن نيست، و " ابابكر " با رأى بزرگان از
اصحاب به خلافت برگزيده شد (1).
آنها حتى مىگويند: خلافت با زور و جنگ هم ثابت مىشود و نيازى به بيعت ندارد، " عبد الله بن عمر " مىگويد: " ما همراه كسى هستيم كه پيروز شود " (2).
علاوه بر دليلهائى كه براى اثبات امامت و خلافت على (عليه السلام) و اولاد طاهرينش آمده مىگوئيم:
1 - چرا " ابوبكر " و " عمر " و " معاويه " و " بنى مروان " و " بنى عباس " و... براى خود جانشين تعيين كرده اند؟
2 - آيا پيامبر (صلى الله عليه وآله) به اندازه خليفه اول و دوم بينش نداشت و آينده نگر نبود؟
3 - آيا پيامبر (صلى الله عليه وآله) كه پايه گذار حكومت اسلامى بود دلش به اندازه خلفا براى اسلام نمىسوخت؟
4 - پيامبرى كه هر گاه از مدينه بيرون مىرفت جانشينى براى آن تعيين مىكرد آيا به هنگام مرگش اين كار را نكرد؟ (3) ط: صلوات روايات فراوانى در كتب اهل سنت هست كه مىگويند:
- وقتى آيه شريفه:
- * (إن الله وملائكته يصلون على النبي يا أيها الذين ءامنوا صلوا عليه وسلموا تسليما) * (1).
يعنى: " همانا خداوند و ملائكه اش بر پيامبر صلوات مىفرستد، اى اهل ايمان (شما هم) بر او صلوات و سلام بفرستيد ".
نازل شد، اصحاب نزد آن حضرت آمده چگونگى صلوات فرستادن بر ايشان را سؤال كردند، فرمود:
- " بگوئيد: " اللهم صل على محمد وعلى آل محمد كما صليت على إبراهيم وعلى آل إبراهيم إنك حميد مجيد " (2).
بر همين اساس شيعيان هميشه در صلواتهايشان مىگويند:
اللهم صل على محمد وعلى آل محمد، اما اهل سنت پس از ذكر نام پيامبر مىگويند: صلى الله عليه و سلم.
به علاوه:
- رسول خدا (صلى الله عليه وآله) فرمود:
" دعا به آسمان بالا نمىرود مگر زمانى كه بر محمد و اهل بيتش درود بفرستند " (3).
- و فرمود:
" هر كس نمازى بخواند كه در آن بر من و خاندانم درود نفرستد نمازش قبول نيست " (1).
امام " شافعى " هم به مضمون اين حديث فتوا داده است و در شأن اهل بيت اين شعر را سروده است:
كفاكم من عظيم الشأن أنكم * من لم يصل عليكم لا صلاة له (2) يعنى: " در مقام و منزلت شما همين بس كه هر كس بر شما درود نفرستد نمازش درست نيست " (3).
فصل سوم اصحاب
اصحاب از مهمترين ابحاث محورى و اساسى، بحث در زندگى و عقايد اصحاب پيامبر (صلى الله عليه وآله) است.
آنها اساس همه چيزند و ما دينمان را از آنها فرا گرفته ايم و به وسيله چراغ روشنائى آنها، ظلمتها را مىشكافيم، علماى اسلام كه به اين أمر واقف بوده اند كتابهاى مفصلى در اين زمينه چون: " اسد الغابه في تمييز الصحابه " و " الاصابه في معرفة الصحابه " و " ميزان الاعتدال " و.... تأليف كرده اند.
اشكالى در اينجا مطرح است و آن اينكه علماى اسلام تا كنون مطابق آراء و نظرات حكام اموى يا عباسى كه عدوات و كينه بسزائى با اهل بيت و پيروانشان داشتند تاريخ نويسى مىكرده اند بنابراين دور از انصاف است كه سخنان پيروان اهل بيت را بررسى نكنيم (1).
اهل سنت همه اصحاب را بدون استثنا عادل مىدانند و بر همه آنها صلوات مىفرستند، و با تمام شدت مخالف هر نوع انتقاد
يا اعتراضى نسبت به آنها هستند، و مخالف اين عقيده را كافر مىدانند (1)، حتى اگر قائل به شهادتين باشد، مىگويند: كسى كه به " ابابكر " دشنام داده به مرده اش حتى دست هم نبايد زد، بلكه او را با چوب به سوى قبر بكشانند (2).
آنها معتقدند هر كس چيزى از پيامبر (صلى الله عليه وآله) روايت كرده، يا هر مسلمانى كه او را در حال ايمان ديده باشد صحابى و عادل است، حتى " محمد بن ابى بكر " كه زمان رحلت آن حضرت سه ماهه بود جزء اصحاب است (3).
بنابراين اگر حديثى به يكى از اصحاب برسد آن را مىپذيرند و ديگر در احوالات آن صحابى يا متن حديث بحث نمىكنند.
وقتى من براى علماى خود استدلال مىكنم كه صحابه خودشان اين تقدس را قبول نداشتند، مثلا " عمر " " ابو هريره " را با تازيانه زد و از حديث گفتن بازداشت و او را به دروغ گوئى متهم ساخت مىگويند: صحابه حق داشتند هر چه مىخواهند درباره يكديگر بگويند ولى ما در سطحى نيستيم كه از آنها انتقاد يا ردشان
كنيم.
مىگويم: آنها با هم جنگيدند، همديگر را تكفير كرده و كشتند، مىگويند همه مجتهد بودند، آنكه درست فهميده دو برابر و آنكه نادرست فهميده يك برابر پاداش دارد (1) خلاصه ما نبايد در كار آنها دخالت كنيم.
اما شيعيان ضمن ارزش دانستن همراهى با پيامبر (صلى الله عليه وآله) مىگويند: اگر صحابى رسول الله (صلى الله عليه وآله) توانست اين فضيلت را حفظ كند پاداشى مضاعف دارد و گرنه به عذابى دو چندان گرفتار مىآيد، بنابراين اصحاب دو دسته اند:
دسته اول - مؤمن و تسليم خدا و رسول.
دسته دوم - به ظاهر مؤمن ولى در درون داراى مرض و شك و ترديد.
بر اساس گواهى تاريخ برخى از اصحاب زنا كرده، ميگسارى نموده، شهادت دروغ داده، از دين بازگشته، جنايتهاى بزرگ كرده، و به امت خيانت ورزيده اند (2) كه به بررسى آنها در دو بخش مىپردازيم.
بخش اول: نگاهى كلى به اصحاب قبل از هر چيز بايد دانست كه خداوند سبحان در آيات متعددى اصحابى را كه به رسول خدا (صلى الله عليه وآله) ارادت داشتند و بدون هيچ طمع، يا فشار، يا خود بزرگ بينى تنها به خاطر رضاى خدا و رسولش از آن حضرت پيروى كرده اند، ستوده است (1) كه ما در مورد آنان بحثى نداريم همچنان كه در مورد دو منافقى كه مورد لعن شيعه و سنى هستند - يعنى " عبد الله بن أبي " و " عبد الله بن أبى سلول " (2) - نيز بحثى نمىكنيم.
بلكه بحث بر سر آن گروه از اصحاب است كه مورد اختلاف مسلمانان هستند و در لسان قرآن و حديث نكوهيده شده و مورد تهديد قرار گرفته اند (3).
* الف: اصحاب در قرآن آيات فراوانى در قرآن كريم خصوصا در سوره هاى توبه، احزاب و منافقون به توبيخ و سرزنش برخى از اطرافيان پيامبر (صلى الله عليه وآله) كه از فرمان خدا و رسولش تخلف ورزيده اند با عنوان منافق
مىپردازند، از جمله:
1 - * (يحلفون بالله ما قالوا ولقد قالوا كلمة الكفر وكفروا بعد إسلامهم) * (1).
يعنى: " به خدا قسم مىخورند كه (چيزى) نگفته اند، ولى به تحقيق آنها كلام كفر را گفته اند و پس از اسلامشان كافر گشته اند ".
2 - * (الأعراب أشد كفرا ونفاقا وأجدر ألا يعلموا حدود ما أنزل الله على رسوله والله عليم حكيم) * (2).
يعنى: " اعراب شديدترين كفر و نفاق را دارا هستند و در نادانى احكامى كه خداوند بر رسولش فرو مىفرستد سزاوارترند، وخداوند دانا وحكيم است ".
3 - * (و من الناس من يقول ءامنا بالله وباليوم الاخر و ما هم بمؤمنين - يخادعون الله والذين ءامنوا و ما يخدعون إلا أنفسهم و ما يشعرون - في قلوبهم مرض فزادهم الله مرضا ولهم عذاب أليم بما كانوا يكذبون) * (3).
يعنى: " گروهى از مردم مىگويند: ما به خدا و روز جزا ايمان آورده ايم، ولى آنها مؤمن نيستند - مىخواهند خدا و مؤمنين را فريب دهند در حالى كه جز خود را فريب نمىدهند، اما اين را
نمىفهمند - در قلبهاشان مرض هست و خدا هم بر مرضشان افزوده، و در اثر ادعاى دروغينشان عذابى دردناك براى آنها مىباشد ".
4 - * (إذا جآءك المنافقون قالوا نشهد إنك لرسول الله والله يعلم إنك لرسوله والله يشهد إن المنافقين لكاذبون - إتخذوا أيمانهم جنة فصدوا عن سبيل الله إنهم ساء ما كانوا يعملون - ذلك بأنهم ءامنوا ثم كفروا فطبع على قلوبهم فهم لا يفقهون) * (1).
يعنى: " چون منافقين نزد تو آيند مىگويند: شهادت مىدهيم كه تو رسول خدائى، خدا مىداند كه تو رسول اويى و خدا شهادت مىدهد كه منافقين دروغ مىگويند - اينان پيمانها و قسمهاى دروغشان را سپر خويش قرار داده اند تا راه خدا را (بر مردم) ببندند، اينها چه كار بدى مىكنند - علتش اين است كه آنها ايمان آوردند و بعد از آن كافر گشتند وخداوند هم قلبهاشان را بسته در نتيجه هيچ نمىفهمند ".
5 - * (إن المنافقين يخادعون الله وهو خادعهم وإذا قاموا إلى الصلاة قاموا كسالى يراؤون الناس ولا يذكرون الله إلا قليلا) * (2).
يعنى: " منافقين با خدا فريبكارانه رفتار مىكنند، او هم فريب آنان را پاسخ مىدهد، و چون براى نماز بخواهند برخيزند با
كسالت برمىخيزند و در برابر مردم ريا مىكنند و (نشانه ديگرشان اين است كه) خدا را جز اندك ياد نمىكنند ".
6 - * (وإذ يقول المنافقون والذين في قلوبهم مرض ما وعدنا الله ورسوله إلا غرورا) * (1).
يعنى: " آن هنگام كه منافقين و كسانى كه در دلهاشان مرض بود گفتند: خدا و رسولش به ما وعده اى جز فريب ندادند ".
و آيات ديگرى كه مجال بازگويى آنها نيست (2).
اهل سنت در پاسخ به اين اشكال مىگويند:
- اولا در صحابى بودن اشخاص ايمان او را نيز شرط مىدانيم يعنى " صحابى كسى است كه به حال ايمان پيامبر (صلى الله عليه وآله) را ديده باشد ".
- و ثانيا منافقان حسابشان جداست و از صحابه نيستند.
اما وقتى دقيقتر مو شكافى كنيم در مىيابيم كه:
اولا - همه آنان كه با پيامبر همراه و همنشين بودند شهادتين را گفته بودند.
پيامبر (صلى الله عليه وآله) هم آن ايمان ظاهرى را پذيرفته بود و مىفرمود:
" به من فرمان داده شده كه به ظاهر افراد داورى كنم، كار درون افراد با خداست ".
ثانيا - پيامبر منافقين را نيز جزء اصحاب خويش دانسته است، " بخارى " مىگويد:
- " عمر " از پيامبر (صلى الله عليه وآله و سلم) اجازه خواست كه گردن " عبد الله بن أبى " منافق را بزند، حضرت فرمود: او را رها كن، مبادا مردم بگويند محمد (صلى الله عليه وآله و سلم) اصحابش را مىكشد (1).
ثالثا - منافقين شناخته شده نبودند، " بخارى " گويد: " عمر " از رسول خدا، درخواست كرد كه گردن " ذو الخويصره " - كه به پيامبر گفته بود به عدالت رفتار كن - را بزند، حضرت فرمود:
- " او را رها كن، زيرا يارانى دارد كه هر يك از شما نماز خود را در برابر نماز او و روزه خود را در برابر روزه او كوچك مىشمارد، آنها قرآن مىخوانند ولى از گلوى آنان فراتر نمىرود، و چون بيرون جستن تير از كمان از دين بيرون مىروند " (2).
رابعا - قرآن كريم هم آنان را ناشناخته معرفى مىكند:
- * (و من أهل المدينة مردوا على النفاق لا تعلمهم نحن نعلمهم) * (3).
يعنى: " برخى از اهل مدينه نفاق مىورزند، تو آنها را نمىشناسى ولى ما مىشناسيم ".
خامسا - رسول خدا (صلى الله عليه وآله) دشمنى با على بن ابى طالب (عليه السلام) را نشانه نفاق اعلام كرده بود (1) پس لااقل افرادى چون " معاويه " و " عمرو عاص " و " بسر بن أرطاة " را بايد جزء منافقين به حساب بياوريد.
سادسا - آيات فراوانى از قرآن كريم اصحاب را با وصف ايمان مورد عتاب و نكوهش قرار مىدهند، از جمله:
1 - * (يا أيها الذين ءامنوا ما لكم إذا قيل لكم انفروا في سبيل الله اثاقلتم إلى الأرض أرضيتم بالحيوة الدنيا من الآخرة فما متاع الحيوة الدنيا في الآخرة إلا قليل إلا تنفروا يعذبكم عذابا أليما ويستبدل قوما غيركم ولا تضروه شيئا والله على كل شئ قدير) * (2).
يعنى: " اى اهل ايمان چه مىشود شما را كه وقتى به شما گفته مىشود در راه خدا بسيج شويد بر زمين سنگينى مىكنيد؟ آيا به زندگانى دنيائى به جاى آخرت راضى گشته ايد؟ همانا بهره زندگى دنيا در برابر آخرت اندك است - اگر بسيج نشويد شما را
دچار عذابى دردناك مىكند وگروه ديگرى را جايگزين شما مىنمايد، اين كار هيچ ضررى براى او ندارد كه خدا بر هر چيزى قادر است ".
2 - * (يا أيها الذين ءامنوا لم تقولون ما لا تفعلون - كبر مقتا عند الله أن تقولوا ما لا تفعلون) * (1).
يعنى: " اى كسانى كه ايمان آورده ايد، چرا چيزى را مىگوئيد كه به آن عمل نمىكنيد - بسيار نفرت انگيز است در پيشگاه خدا اين كه بگوئيد چيزى را كه به آن عمل نمىكنيد ".
3 - * (يمنون عليك أن أسلموا قل لاتمنوا على إسلامكم بل الله يمن عليكم أن هداكم للإيمان إن كنتم صادقين) * (2).
يعنى: " بر تو منت مىگذارند كه اسلام آورده اند بگو:
اسلامتان را بر من منت نگذاريد، بلكه خداوند بر شما منت نهاد كه به سوى ايمان هدايتتان كرد اگر اهل صداقت و راستى باشيد ".
4 - * (قالت الأعراب ءامنا قل لم تؤمنوا و لكن قولوا أسلمنا ولما يدخل الإيمان في قلوبكم) * (3).
يعنى: " اعراب گفتند: ايمان آورديم، بگو: ايمان نياورده ايد ولى بگوئيد: اسلام آورده ايم، چرا كه هنوز ايمان در قلبهاتان وارد
نشده است ".
5 - * (وإن فريقا من المؤمنين لكارهون - يجادلونك في الحق بعد ما تبين كأنما يساقون إلى الموت وهم ينظرون) * (1).
يعنى: " گروهى از مؤمنين اظهار نارضايتى مىكنند - اينها بعد از آشكار شدن حق در آن با تو جدال و نزاع مىنمايند، گويا خود مىبينند كه به سوى مرگ كشيده مىشوند ".
6 - * (إنما يستأذنك الذين لا يؤمنون بالله واليوم الأخر وارتابت قلوبهم فهم في ريبهم يترددون) * (2).
يعنى: " تنها آنهائى كه ايمان به خدا و روز جزا نياورده اند و دلشان پر از شك و ريب است از تو اجازه معافى از جهاد مىخواهند، همانا آنها در شك و ترديدشان خواهند ماند ".
7 - * (لو خرجوا فيكم ما زادوكم إلا خبالا ولأوضعوا خلالكم يبغونكم الفتنة وفيكم سماعون لهم والله عليم بالظالمين) * (3).
يعنى: " اگر اينان با شما مؤمنين براى جهاد بيرون بيايند جز خيانت و فريب در سپاه شما نمىافزايند، هر چه بتوانند در كار شما اخلال مىكنند و از هر سوى در پى فتنه انگيزى هستند، در ميان شما هم كسانى هستند كه به آنها گوش مىدهند (و سخنشان را
مىپذيرند)، خداوند هم به حال ستمگران داناست ".
8 - * (ومنهم من يلمزك في الصدقات فإن أعطوا منها رضوا وإن لم يعطوا منها إذا هم يسخطون) * (1).
يعنى: " برخى از آنان در تقسيم صدقات بر تو خرده مىگيرند، پس اگر مال زيادى به آنها عطا كنى راضى مىشوند و اگر چيزى به آنها داده نشود سخت خشمگين مىگردند ".
9 - * (ومنهم الذين يؤذون النبى ويقولون هو أذن، قل أذن خير لكم، يؤمن بالله ويؤمن للمؤمنين - ورحمة للذين آمنوا منكم والذين يؤذون رسول الله لهم عذاب أليم) * (2).
يعنى: " برخى از آنان دائما پيامبر را اذيت كرده مىگويند:
شخص خوش باورى است، بگو اين خوش باورى من به نفع شماست، پيامبر به خدا ايمان دارد و براى مؤمنين مأمن و پناهگاه است - و براى ايمان آورده هاى شما رحمت مىباشد، اما براى آنها كه رسول خدا را اذيت و آزار مىدهند عذابى دردناك مىباشد ".
به اضافه آيات ديگر (3) كه در يك جمع بندى مىفرمايد:
- * (أفإين مات أو قتل انقلبتم على أعقابكم) * (1).
يعنى: " آيا اگر پيامبر بميرد يا كشته شود به گذشته هاى خويش باز مىگرديد " (2).
* ب: اصحاب در سنت 1 - " أبو سعيد خدرى " گويد: پيامبر فرمود:
- "... (روز قيامت) گفته مىشود: تو نمىدانى كه پس از وفاتت چه بدعتها در دين گذاشتند، آنگاه من مىگويم: دور باد، دور باد، آنان كه پس از من در دين تغيير دادند و بدعت نهادند " (3).
2 - " أبو هريرة " مىگويد: پيامبر (صلى الله عليه وآله و سلم) فرمود:
- " گروهى را ديدم آنها را شناختم، ناگهان مردى به آنها گفت: زودتر بيائيد، گفتم: به كجا؟ گفت: به خدا قسم به سوى جهنم، گفتم: اينها چه كار كرده اند؟ گفت: پس از تو به جاهليت بازگشتند و مرتد شدند،... از آنها نمىبينم كسى رها شود جز به اندازه چند شترى كه از گله شتران جدا شده اند " (4).
3 - پيامبر خدا (صلى الله عليه وآله) فرمود:
- " من قبل از شما مىروم و شاهد و گواه بر كارهاى شما هستم.... به خدا سوگند بر شما نمىترسم كه پس از من مشرك شويد ولى مىترسم كه بر سر دنيا رقابت كنيد " (1).
* ج: اصحاب و برخورد با پيامبر 9 1 - " ذو الخويصره " به تقسيم پيامبر (صلى الله عليه وآله) اعتراض كرد، حضرت فرمود:
- " اگر من به عدالت رفتار نكنم چه كسى مىخواهد به عدالت رفتار نمايد؟ " (2).
2 - در جريان صلح حديبيه وقتى پيامبر پيمان نامه را پايان داد به اصحاب خود فرمان داد: " برخيزيد، حيوانات خود را نحر كنيد و سرهايتان را بتراشيد ".
راوى گويد به خدا سوگند هيچيك از آنها بر نخاستند، تا اينكه حضرت سه بار فرمان خود را تكرار فرمود، وقتى ديد كسى
بر نمىخيزد، نزد " ام سلمه " رفت و ماجرا را برايش نقل كرد (1).
3 - وقتى پيامبر (صلى الله عليه وآله) در آخرين روزهاى حيات خويش از اصحاب درخواست كرد كه كاغذ و دواتى بياورند تا براى آنها چيزى بنويسد كه هرگز پس از آن گمراه نشوند، " عمر " از اين كار جلوگيرى كرد و ضمن نسبت هذيان دادن به حضرت اظهار داشت كه قرآن ما را بس است.
حاضرين اختلاف كرده با هم نزاع كردند تا جائى كه حضرت فرمود:
- " بلند شويد و از نزد من بيرون رويد ".
به همين خاطر " ابن عباس " همواره مىگفت: بالاترين مصيبت، مصيبتى بود كه نگذاشتند رسول خدا (صلى الله عليه وآله) آن كتاب را بر ايشان بنويسد و بجاى اطاعت پيامبر اختلاف كردند و هياهو نمودند (2).
4 - پيامبر اكرم (صلى الله عليه وآله) دو روز قبل از وفاتشان سپاهى را به فرماندهى جوان هجده ساله اى به نام " اسامة بن زيد " براى جنگ با روميان بسيج نمودند و همه مسلمانان را مأمور حضور در آن كردند و متخلفين را لعنت فرمودند با اين وصف گروهى از جمله " ابوبكر "
و " عمر " به بهانه جوان بودن فرمانده كه هنوز صورتش مو در نياورده از حضور سرباز زدند (1).
پيامبر (صلى الله عليه وآله) از اين عملكرد سخت متأثر و عصبانى شدند و با حالت تب در حالى كه سر مبارك را بسته و پاها را به زور بر زمين مىكشيد از منزل خارج شده بر فراز منبر رفت و پس از حمد الهى فرمود:
- " اگر امروز در فرماندهى او تشكيك مىكنيد و طعنه مىزنيد قبلا نيز در فرماندهى پدرش طعنه مىزديد " (2).
5 - دوازده تن از اصحاب پيامبر (صلى الله عليه وآله) به بهانه دور بودن راه مسجد النبى از مال خودشان مسجدى ساختند و حضرت را جهت افتتاح آن دعوت نمودند.
اما خداوند سبحان نفاق آنان را روشن ساخت وپيامبر (صلى الله عليه وآله) را اين گونه آگاه كرد كه:
* (والذين اتخذوا مسجدا ضرارا وكفرا وتفريقا بين المؤمنين وإرصادا لمن حارب الله ورسوله من قبل وليحلفن إن أردنا إلا الحسنى والله يشهد إنهم لكاذبون لا تقم فيه أبدا) * (3).
يعنى: " كسانى كه براى زيان رسانيدن وكفر ورزيدن و جدائى انداختن ميان مؤمنان و سنگر سازى براى آنان كه با خدا وپيامبر جنگيده اند مسجدى پديد آورده اند و سوگند مىخورند كه جز نيكى هدفى نداشتيم در حالى كه خدا گواهى مىدهد كه اينان دروغگويند - هرگز در چنين مسجدى اقامت نكن " (1).
6 - " جابر بن عبد الله " مىگويد:
- قافله اى كه مواد غذائى با خود حمل مىكرد از شام آمد، ما مشغول نماز جمعه با رسول خدا (صلى الله عليه وآله) بوديم، مردم متفرق شدند بجز دوازده نفر كه اين آيه نازل شد:
- * (وإذا رأوا تجارة أو لهوا انفضوا إليها وتركوك قآئما) * (2).
يعنى: " چون تجارت يا كار لهوى را ببينند به طرف آن پراكنده مىشوند و تو را - كه ايستاده اى - تنها مىگذارند.... " (3).
7 - " براء بن عازب " مىگويد:
- رسول اكرم (صلى الله عليه وآله) " عبد الله بن جبير " را به همراه پنجاه پياده
نظام در دره " أحد " قرار داد و به آنها فرمان داد كه خواه در صورت شكست و خواه پيروزى از آنجا حركت نكنند تا فرمان حضرت برسد، اما همين كه آثار پيروزى پديدار گشت و جواهرات زنان آشكار شد فرياد كشيدند:
" غنيمت، اى قوم غنيمت "!! دره را رها كرده به سوى جمع آورى غنائم به راه افتادند و به فريادهاى " عبد الله بن جبير " اعتنائى نكردند، نتيجه اين عمل شكست سپاه اسلام و به شهادت رسيدن هفتاد نفر شد، آنجا بود كه حضرت رسول (صلى الله عليه وآله) هر چه فرياد كرد جز دوازده نفر كسى با او نبود (1).
8 - قضيه " أحد " مربوط به سال سوم هجرت - كه مسلمانان در ضعف قرار داشتند - بود اما اين صحنه براى آنان عبرت نشد و در پايان سال هشتم پس از فتح " مكه " كه تعداد دوازده هزار سپاهى حضرت را همراهى مىكردند - يعنى دوازده برابر سپاهيان اسلام در " أحد " - در " حنين " اين صحنه را تكرار كرده مجددا حضرت را در وسط ميدان تنها گذاشتند، قرآن كريم آن حادثه را اين گونه ترسيم مىكند:
- * (ويوم حنين إذ أعجبتكم كثرتكم فلم تغن عنكم شيئا و ضاقت عليكم الأرض بما رحبت ثم وليتم مدبرين - ثم أنزل الله
سكينته على رسوله وعلى المؤمنين وأنزل جنودا لم تروها وعذب الذين كفروا وذلك جزاء الكافرين) * (1).
يعنى: " (خداوند در مواقع فراوانى شما را يارى كرد از جمله:) روز " حنين " كه لشكر بسيارتان مغرورتان ساخته بود، آن لشكر بزرگ هرگز به كارتان نيامد و زمين با آن بزرگى بر شما تنگ آمد در نتيجه همه شما پا به فرار گذاشتيد و از صحنه جنگ در رفتيد - آنگاه خداوند آرامش وطمأنينه اش را بر رسول و مؤمنان نازل كرد و لشكريانى فرو فرستاد كه شما آنها را نمىديديد تا بالاخره كافران را سخت عذاب كرد و اين هم كيفر كافران است ".
جالب اينجاست كه " ابو قتاده " مىگويد:
-.... مسلمانان پا به فرار گذاشتند، من هم با آنها فرار كردم، ناگهان " عمر بن خطاب " را در ميان مردم يافتم، به او گفتم: اين مردم را چه شده است؟ گفت كار خدا است (2)!!
9 - " ابن عباس " مىگويد:
در روز چهارم ذى الحجه پس از انجام عمره پيامبر اكرم (صلى الله عليه وآله) اعلام كردند كه زنانتان بر شما حلال هستند، يكى از ما وقتى به سرزمين " منا " رفته بود نتوانست شهوتش را كنترل كند وقتى اين
خبر به رسول خدا (صلى الله عليه وآله) رسيد حضرت به سخنرانى ايستاد و فرمود:
- " شنيدم چنين و چنان مىگوئيد، به خدا سوگند من از شما نيكوكارتر و با تقواترم " (1).
10 - " انس بن مالك " مىگويد:
وقتى خداوند مقدارى از اموال قبيله " هوازن " را به رسول خدا (صلى الله عليه وآله) غنيمت داد، حضرت آن را به مردانى از " قريش " بخشيد، برخى از انصار گفتند:
خدا پيامبرش را ببخشد، به " قريش " مىبخشد و ما را رها مىكند در حالى كه خونشان از شمشيرهايمان مىچكد، رسول خدا (صلى الله عليه وآله) آنها را در جائى گرد آورده فرمود:
- " من به آنها كه تازه مسلمان شده اند چيزى بخشيده ام، آيا راضى نمىشويد كه آنها با مالهايشان بروند و شما با رسول خدا؟ " (2).
11 - پيامبر اكرم (صلى الله عليه وآله) از وصل كردن روزه به روزه روز ديگر نهى فرمود اما اصحاب آن را نپذيرفتند و روزه ها را به هم وصل
مىكردند (1).
* د: اصحاب و تغيير سنت پيامبر 9 1 - " براء بن عازب " گويد: ما پس از پيامبر (صلى الله عليه وآله) چه كارها كرديم و چه انحرافها در دين به وجود آورديم (2).
2 - " أنس بن مالك " گويد: هيچيك از احكام شريعت را نمىشناسم كه بدون تغيير باقى مانده باشد به جز نماز و اين نماز هم ضايع شده است (3).
3 - " ابو سعيد خدرى " به " مروان " كه امير مدينه بود اعتراض مىكند كه چرا بر خلاف سنت پيامبر (صلى الله عليه وآله) خطبه عيد را قبل از نماز مىخوانى؟ گفت: چون مردم پس از نماز نمىنشينند (4).
علتش هم اين بود كه خطبه بالعن على و اهل بيتش ختم مىشد.
4 - رسول خدا (صلى الله عليه وآله) اطاق بوريائى را براى نماز خواندن فراهم كرد، برخى از مسلمانان نيز همراه او نماز خواندند، يكى از شبها رسول خدا (صلى الله عليه وآله) دير كرد و تشريف نياوردند، مردم سر و صدا راه
انداختند و با سنگ به در خانه كوبيدند حضرت ناراحت شده به آنان فرمود:
- " آنقدر رفت و آمد كرديد كه خيال كردم (اين نماز مستحبى) بر شما واجب شده پس نماز مستحبى را در خانه بخوانيد " (1).
5 - " عمر " در ايام خلافتش مردم را براى به جماعت برگزار كردن نماز مستحبى (صلاة تراويح) گرد هم مىآورد و مىگفت:
چه بدعت خوبى! (2).
6 - " أبو الدرداء " مىگويد: به خدا قسم چيزى از سنت پيامبر (صلى الله عليه وآله) نمىيابم جز اينكه همه با هم نماز مىخوانند (3).
* ه‍: برخورد اصحاب با يكديگر اين موضوع در بخش دوم اين فصل مشروحا بررسى خواهد گرديد.
بخش دوم: بررسى احوالات برخى از اصحاب * الف: " ابوبكر ":
موارد تخلفات او به اختصار از اين قرار است:
1 - گروهى از " بنى تميم " در سال نهم هجرى بر پيامبر (صلى الله عليه وآله) وارد شدند، " ابوبكر " و " عمر " هر كدام به فردى اشاره كردند كه پيامبر (صلى الله عليه وآله) او را اميرشان سازد، آن دو آنقدر در محضر حضرت با يكديگر مخالفت كرده و سر و صدايشان بالا رفت تا جائى كه اين آيه شريفه نازل شد:
* (يا أيها الذين ءامنوا لا ترفعوا أصواتكم فوق صوت النبى ولا تجهروا له بالقول كجهر بعضكم لبعض) * (1).
يعنى: " اى مؤمنان، صدايتان را از صداى پيامبر بلندتر نكنيد و همانگونه كه با يكديگر بلند سخن مىگوئيد با پيامبر سخن مگوئيد " (2).
2 - تخلف از حضور در سپاه " اسامة " (3).
3 - جسد پيامبر (صلى الله عليه وآله) را رها كرده، براى رسيدن به خلافت به سوى " سقيفه " شتافت.
4 - " عايشه " گويد:
- " فاطمه ميراث خود در " مدينه " و " فدك " و باقيمانده خمس را از " ابوبكر " طلب كرد، اما وى از پرداختن آن به فاطمه خوددارى كرد، فاطمه بر " ابوبكر " خشمگين شد و با او قهر كرد و حرف نزد تا روزى كه از دنيا رفت " (1).
جالب اينجاست كه همين " بخارى " مىگويد:
- " پس از رحلت پيامبر (صلى الله عليه وآله) " جابر بن عبد الله " ادعا كرد كه آن حضرت به او وعده دادن چيزهائى را داده بود، " ابوبكر " سه بار دستش را پر كرد و در هر نوبت پانصد درهم به او داد " (2).
آيا كسى نيست از " ابوبكر " بپرسد:
چرا ادعاى " جابر " را بدون هيچ گواهى تصديق كردى اما ادعاى زهرا " س " را خير؟!
آيا " جابر " با تقواتر و راستگوتر از آن حضرت بود؟! در حالى كه:
- به شهادت آيه تطهير زهرا " س " معصوم است.
- به فرموده رسول خدا (صلى الله عليه وآله) فاطمه " س " سرور زنان است (3).
- به فرموده رسول خدا (صلى الله عليه وآله) فاطمه " س " سرور زنان اهل بهشت است (1).
- فاطمه پاره تن رسول خداست (2).
- چرا شهادت على (عليه السلام) و " أم أيمن " در تأييد سخنان زهرا " س " را نپذيرفتى؟
- " بخارى " نقل مىكند كه:
- " قوم " بنى صهيب " ادعا كردند كه رسول خدا دو منزل و يك اطاق را به " صهيب " بخشيده است، " مروان " گفت: چه كسى به نفع شما گواهى مىدهد؟ گفتند: " ابن عمر "، وى را طلبيد، و او هم گواهى داد كه پيامبر دو منزل و يك اطاق به " صهيب " داده است، آنگاه " مروان " بر اين گواهى صحه گذاشت و به آنان بخشيد " (3).
- آيا فرزندان " صهيب " در ادعايشان راستگوتر از دختر گرامى رسول خدا (صلى الله عليه وآله) هستند؟!
- يا گواهى " عبد الله بن عمر " قوى تر و محكم تر از گواهى على و " ام ايمن " است؟!
- يا اينكه " عبد الله بن عمر " مورد اطمينان دستگاه حاكمه است ولى على خير؟!
5 - " ابوبكر " به پيامبر (صلى الله عليه وآله) نسبت داد كه آن حضرت فرمود:
- " ما پيامبران ارث نمىگزاريم " (1).
و حال آنكه:
- قرآن كريم صراحتا مىفرمايد: * (وورث سليمان داود) * (2).
يعنى: " سليمان از داود ارث برد ".
- چرا ادعاى " ابوبكر " قبول مىشود اما سخن فاطمه وعلى كه از اهل بيت هستند رد مىگردد؟ شايد به خاطر اينكه او حاكم است! در حالى كه نماز " ابوبكر " و " عمر " و " عثمان " و تمامى اصحاب و جميع مسلمانان پذيرفته نمىشود مگر اينكه بر محمد وآل محمد (صلى الله عليه وآله) صلوات و درود بفرستند (3).
" عبد الله بن عمر " مىگويد: رسول خدا (صلى الله عليه وآله و سلم) به همسرانش صد بار شتر از محصولات " خيبر " مىبخشيد، " عمر " " خيبر " را تقسيم كرد و همسران حضرت را مخير كرد كه مقدارى از آب و زمين به آنها بدهد يا همان برنامه پيامبر (صلى الله عليه وآله و سلم) را اجرا كند كه برخى زمين را اختيار كردند و برخى ديگر بار شتر را، " عايشه " هم زمين را
برگزيد " (1).
اگر پيامبر (صلى الله عليه وآله) ميراث باقى نمىگذارد، چگونه همسرانش از جمله " عايشه " ارث مىبرند ولى دخترش فاطمه " س " خير؟!
6 - " ابوبكر " " خالد بن وليد " را به " يمامه " به سوى " بنى تميم " فرستاد، " خالد " پس از فريب دادن و بستن دستهايشان به جرم درنگ در پرداختن زكات گردنشان را زد و " مالك بن نويره " صحابى جليل القدر كه رسول خدا (صلى الله عليه وآله) در اثر اطمينان به وى، او را مأمور گرفتن حقوق قومش كرده بود به قتل رسانده و همان شب با همسر " مالك " زنا كرد.
- اولا " ابوبكر " " خالد " را هيچگونه مجازاتى ننمود وگفت:
" او اجتهاد كرد و خطا نموده است " (2)!!!
- ثانيا " ابوبكر " خودش چنين فرمانى را صادر كرده بود، " ابو هريره " از او نقل مىكند كه گفت:
- " به خدا قسم، هر كس را كه بين نماز و زكات فرق بگذارد مىكشم، زيرا زكات حق مال است، به خدا سوگند اگر زكاتى را كه در زمان پيامبر (صلى الله عليه وآله و سلم) پرداخت مىكردند ولو به مقدار كم به من ندهند با آنها كار زار خواهم كرد " (3).
- ثالثا تمامى صحاح اهل سنت نقل كردند كه كشتن كسانى كه " لا إله الا الله " مىگويند حرام است از جمله:
- " مقداد " به رسول الله (صلى الله عليه وآله) عرض كرد: اگر با يكى از كفار در حال جنگ برخورد كردم، در اين حال او با شمشيرش يكى از دو دستم را قطع كرد، آنگاه در پشت درختى پناه برد وگفت: من براى خدا مسلمان شدم، آيا در اين صورت جايز است او را بكشم؟
فرمود: او را نكش، گفتم او اول دست مرا بريد و آنگاه چنين گفت، فرمود نكش " (1).
- رابعا هيچكس نگفته كه منع زكات موجب كفر و ارتداد مىشود.
برخى مىگويند اينها از اسلام برگشته بودند، لذا مىبايست كشته مىشدند!
مىگوئيم: مگر اينها با " خالد بن وليد " نماز را به جماعت نخواندند؟ مگر خود " ابوبكر " ديه مالك را از بيت المال پرداخت نكرد و معذرت خواهى ننمود؟
- خامسا در زمان پيامبر (صلى الله عليه وآله) " ثعلبه " از پرداختن زكات امتناع ورزيد حتى آن را منكر شد، اما رسول خدا (صلى الله عليه وآله) نه با او جنگيد، نه او را كشت و نه اموالش را به زور گرفت، اگر چه توان تمامى اين
كارها را داشت.
7 - " ابوبكر " دستور داد پانصد حديث از پيامبر (صلى الله عليه وآله) را آتش بزنند (1) و از نقل حديث آن حضرت جلوگيرى مىكرد.
8 - كار خلافت بعد از خود را ميان اصحاب به شورى نگذاشت - آنچنان كه اهل سنت درباره خلافت اعتقاد دارند - بلكه " عمر " را به عنوان جانشين خويش انتخاب كرد، و وقتى با اعتراض اصحاب مواجه شد كه چرا يك انسان خشن تندخو را بر ما مسلط مىكنى؟ گفت: " بهترين آفريدگان را مسلط كردم " (2).
9 - حضرت زهرا " س " را به خشم آورد در حالى كه پيامبر (صلى الله عليه وآله) فرموده بود:
- " هر كه او را به خشم آورد مرا به خشم آورده، و هر كه مرا به خشم آورد خدا را به خشم آورده است " (3).
و تا روزى كه از دنيا رفت با او حرف نزد (4).
و فرمود: " به خدا قسم پس از هر نمازى كه مىخوانم تو را نفرين مىكنم (5).
10 - از پرداخت سهم " مؤلفه قلوبهم " خوددارى نمود (1).
11 - از همه مهمتر اين كه: فرمان پيامبر (صلى الله عليه وآله) درباره خلافت و ولايت على (عليه السلام) را زير پا نهاد.
در پايان خوب است اين دو گفتار را هم از او بشنويد:
گفتار اول - پيش از مرگ از كارهايش اظهار ندامت كرده مىگفت:
- " به خدا قسم، تأسف نمىخورم جز براى سه كارى كه انجام دادم و اى كاش انجام نمىدادم:
- اى كاش به خانه فاطمه كارى نداشتم و آن را نمىگشودم، اگر چه با اعلام جنگ آن را بر من بسته بودند.
- اى كاش " فجائه سلمى " را مىكشتم يا آزادش مىكردم ولى او را به آتش نمىكشيدم (2).
- و اى كاش در روز " سقيفه " كار را بر عهده يكى از آن دو مرد - يعنى " عمر " و " ابو عبيده " - مىگذاشتم تا او امير مىشد و من وزير مىگشتم " (3).
گفتار دوم - هنگامى كه به پرنده اى بر فراز درختى مىنگريست چنين گفت:
- " خوشا به حال تو اى پرنده، ميوه مىخورى و بر درخت مىنشينى، نه حساب و كتابى دارى و نه عقاب و عذابى، اى كاش من هم در كنار راه بر درختى بودم و شترى بر من گذشته مرا مىخورد و سپس همراه با سرگين آن خارج مىشدم و هرگز از بشر نبودم " (1).
* ب: " عمر " برخى از تخلفات او را اين گونه نقل كرده اند:
1 - اعتراض به نوشتن وصيت پيامبر (صلى الله عليه وآله) و نسبت هذيان - نعوذ بالله - به آن حضرت دادن (2).
2 - در جريان صلح " حديبيه " با پيامبر (صلى الله عليه وآله) مخالفت كرده، اين گونه با آن حضرت سخن گفت، خودش مىگويد:
" پرسيدم: آيا تو واقعا پيامبر خدا نيستى؟
فرمود: بلى.
پرسيدم: آيا ما بر حق و دشمن ما بر باطل نيست؟
فرمود: بلى.
گفتم: پس چرا دينمان را به ذلت واداريم؟
فرمود: من پيامبر خدايم و هرگز او را نافرمانى نمىكنم، و او يار و ناصر من است.
گفتم: آيا توبه ما وعده نمىدادى كه به خانه خدا مىآئيم و طواف مىكنيم؟
فرمود: آرى، اما آيا به تو گفتم كه همين امسال مىآئيم؟
گفتم: نه.
فرمود: تو به آنجا مىآئى و آن را طواف خواهى كرد.
سپس نزد " ابوبكر " آمدم - پس از طرح همان سؤالات - او گفت: اى مرد، او پيامبر خداست و پروردگارش را عصيان نمىكند، خداوند هم ياور اوست، پس از از او اطاعت كن، به خدا سوگند كه او بر حق است " (1).
3 - به جماعت برگزار كردن نماز مستحب (2).
4 - متعه زنان و متعه حج (3) را كه در زمان پيامبر (صلى الله عليه وآله) و " ابوبكر " وحتى مدتى از خلافت خودش حلال بوده و به آن عمل مىشد، تحريم كرد و اين گونه اعلام نمود كه:
- " دو متعه در دوران رسول الله آزاد بودند، ولى من از آنها نهى مىكنم و كسى كه آنها را انجام دهد عقاب مىنمايم " (1).
جالب اينجاست كه فردى از " عبد الله بن عمر " در مورد متعه حج سؤال كرد، گفت: حلال است.
سؤال كننده گفت: ولى پدرت از آن نهى كرده است.
" فرزند عمر " پاسخ داد: اگر مطلبى را پدرم نهى كند ولى پيامبر (صلى الله عليه وآله و سلم) آن را نپذيرد، من فرمان پدرم را پيروى كنم يا فرمان پيامبر را؟
آن مرد گفت: بلكه فرمان پيامبر را (2).
5 - او نيز همچون خليفه اول از بازگو كردن احاديث پيامبر (صلى الله عليه وآله) جلوگيرى كرد، " قرظة بن كعب " مىگويد:
- " عمر " ما را به " كوفه " فرستاد، به هنگام مشايعت تا محلى به نام " صرار " آمد وگفت: مىدانيد چرا همراه شما آمدم؟ گفتيم:
لابد به خاطر اينكه صحابى مىباشيم، گفت: نه، بلكه مطلبى را مىخواهم با شما در ميان بگذارم، شما به سوى قومى فرستاده مىشويد كه نواى قرآن در سينه هاشان نوائى چون ديگ جوشان دارد، وقتى شما را ببينند، بسويتان گردن كشيده مىگويند:
اصحاب محمد آمده اند، پس هشيار باشيد كه از رسول الله كمتر
روايت نقل كنيد.
وقتى " قرظه " به آن ديار وارد شد مردم از او احاديث پيامبر را طلب مىكردند ولى وى مىگفت: " عمر " ما را نهى كرده است (1).
حتى روزى از مردم خواست كه احاديثى كه نزد آنان هست را بياورند، وقتى آوردند فرمان داد همه را آتش زدند (2).
6 - قرآن كريم پس از بيان وجوب طهارت از جنابت مىفرمايد:
- * (... فلم تجدوا ماء فتيمموا صعيدا طيبا) * (3).
يعنى: " اگر آبى نيافتيد با خاك پاك تيمم كنيد ".
اما " خليفه دوم " با صراحت در برابر اين فرمان الهى مىايستد و درباره جنبى كه آب ندارد مىگويد نماز نخواند، بشنويد:
- " شخصى نزد " عمر " آمد وگفت: من جنب شدم و آب براى غسل نيافتم، عمر گفت: پس نماز نخوان، " عمار " كه در آنجا
حاضر بود گفت: يادت نمىآيد كه من و تو در سريه اى (1) بوديم و جنب شديم ولى آبى نيافتيم، تو نماز نخواندى اما من خود را در خاك غلطاندم و نماز خواندم، سپس پيامبر (صلى الله عليه وآله و سلم) فرمود: كافى بود كه با دو دست بر صورت و دستهايت مسح مىكردى.
" عمر " گفت: اى " عمار "، از خدا بترس!
" عمار " گفت: اگر نمىگذارى هيچ حرفى در اين مورد نمىزنم " (2).
همين اختلاف بين " ابوموسى " و " فرزند عمر " اتفاق مىافتد، " ابوموسى " به گفتگوى " عمار " با " عمر " استشهاد مىكند و آن را سند سخن خود قرار مىدهد كه " عبد الله " در جواب وى مىگويد:
- " مگر نديدى كه عمر از اين سخن قانع نشد "!!!
وى على رغم صريح آيه قرآن و سنت نبوى چنين مىگويد:
- " اگر به آنها اجازه داده شود فردا هوا كه سرد شد نيز مىخواهند تيمم بكنند " (3).
7 - قرآن كريم درباره مصرف زكات مىفرمايد:
- * (إنما الصدقات للفقراء والمساكين والعاملين عليها
والمؤلفة قلوبهم....) * (1) يعنى: " صدقات اختصاص دارد به: فقيران، مستمندان، كارمندان بخش زكات، تأليف قلوب و... ".
اما " عمر " سهم " مؤلفه قلوبهم " را قطع كرده حتى وقتى " ابابكر " در نامه اى دستور پرداختش را مىدهد، " عمر " نامه را پاره كرده به آنها مىگويد:
- " هيچ نيازى به شما نداريم، چرا كه خدا اسلام را عزت بخشيده و از شما بى نيازمان كرده است ".
وقتى آنها نزد " ابوبكر " باز مىگردند و به وى مىگويند: " آيا تو خليفه اى يا او "؟
مىگويد: " او ان شاء الله " (2).
8 - " ابن عباس " مىگويد:
- " طلاق در دوران رسول خدا (صلى الله عليه وآله)، و " ابوبكر " و دو سال از خلافت " عمر " - ولو با لفظ سه طلاق باشد - يك طلاق محسوب مىشد، ولى " عمر بن خطاب " گفت: مردم در امرى كه به آنان مهلت داده شده عجله مىكنند، خوب است اين كار را - يعنى سه طلاق را - امضا كنيم و بپذيريم، آنگاه اين كار را امضا نمود
و پذيرفت " (1).
از آن به بعد اگر كسى حتى يك بار با لفظ " سه طلاقه " همسرش را طلاق مىداد بر او حرام مىشد و ديگر نمىتوانست با او ازدواج كند مگر آنكه شوهر ديگرى كند و آن شوهر او را طلاق بدهد (2).
9 - تخلف از حضور در سپاه أسامه (3).
10 - اضافه كردن جمله " الصلاة خير من النوم " يعنى: " نماز از خواب بهتر است "، در اذان صبح، چرا كه وقتى خليفه دوم در خواب بود مؤذن وى را با اين جمله بيدار كرد، او هم از اين سخن خوشش آمد وگفت: حتما در اذان صبح آن را تكرار كنيد (4).
11 - با اجراى حد بر " خالد بن وليد " مخالفت كرد (5).
12 - جانشينى خود را به شوراى شش نفره اى واگذار كرد كه نه مستند به نصب الهى است و نه انتخاب مردمى (6).
13 - تهديد به آتش زدن خانه حضرت زهرا " س " (1).
14 - اعتراض نكردن به خلافهاى " معاويه ":
وقتى به او شكايت مىكنند كه " معاويه " لباس ابريشمى مىپوشد و انگشتر طلا در دست دارد، با اينكه پيامبر (صلى الله عليه وآله) آن دو را بر مردها حرام كرده است، مىگويد:
- " وى را رها كنيد زيرا او كسرى و شاه عرب است " (2).
و اين هم نهايت آرزويش كه مىگويد:
- " اى كاش گوسفندى در خانواده ام بودم كه هرگاه بخواهند مرا فربه كنند تا پس از فربه شدن و زيارت دوستانشان مرا مىكشتند و قسمتى از گوشتم را كباب كرده و قسمتى را خشك مىكردند و سپس مرا مىخوردند و چون مدفوع خارج مىشدم وبشر نبودم " (3).
* ج: " عثمان " سيره او بر همگان روشن است، لذا به گوشه اى از كردارهايش اشاره مىكنيم:
1 - " سالم بن عبد الله " از پدرش نقل مىكند كه:
- " رسول خدا (صلى الله عليه وآله و سلم) در منى و اماكن ديگر نماز مسافر را دو ركعتى بجاى آورد، " ابوبكر " و " عمر " نيز نماز را شكسته خواندند، عثمان هم در آغاز خلافت اينچنين خواند، بعد دستور داد كه بايد تمام بخوانند " (1).
2 - " عمران بن حصين " مىگويد:
- " پشت سر على نماز خواندم، اين نماز مرا به ياد نمازى انداخت كه با رسول الله (صلى الله عليه وآله و سلم) و دو خليفه - يعنى " ابوبكر " و " عمر " - خوانده بودم، با او كه بودم هرگاه به سجده مىخواست برود يا از سجده سر بر دارد تكبير مىگفت ".
راوى مىگويد: اى " ابو نجيد " اولين كسى كه اين تكبير را ترك كرد كه بود؟ گفت: " عثمان " بود، زيرا پير شده بود و صدايش ناتوان بود لذا ترك كرد " (2).
3 - اصحاب رسول خدا (صلى الله عليه وآله) را به جرم اعتراض به بخششهاى بى حسابش به " بنى اميه " مورد آزار قرار مىداد، از جمله:
- تبعيد جناب " ابوذر " كه منجر به شهادتش شد.
- فرمان تبعيد جناب " عمار " و زدن او كه منجر به فتق وى گرديد.
- تهديد حضرت على (عليه السلام) به تبعيد.
- زدن " عبد الله بن مسعود " كه منجر به شكسته شدن يكى از دنده هايش شد.
" بلاذرى " مىگويد:
- " وقتى خبر مرگ " ابوذر " را به " عثمان " دادند گفت: خدا رحمتش كند، " عمار " گفت: آرى، از تمامى وجودمان برايش طلب رحمت مىكنيم، " عثمان " رو به او كرد وگفت: اى... (1) آيا فكر مىكنى از تبعيد او پشيمانم؟! آنگاه دستور داد محكم به دهان " عمار " بكوبند سپس گفت: توهم به او ملحق شو!
وقتى " عمار " آماده حركت شد قبيله " بنى مخزوم " نزد على آمدند و از او خواستند با " عثمان " در اين مورد گفتگو كند، على به او گفت:
اى " عثمان "، از خدا بترس، تو مرد نيكى از مسلمانان را تبعيد كردى تا از دنيا رفت، الآن مىخواهى مرد صالح ديگرى را چون او تبعيد نمائى؟!
گفتگو ميان آن دو در گرفت تا اينكه " عثمان " به على گفت:
تو از او به تبعيد سزاوار ترى!!
على گفت: اگر مىخواهى اين كار را هم بكن.
مهاجرين جمع شده نزد " عثمان " رفتند و به او گفتند:
اين كه نمىشود! هر كس با تو حرفى بزند فورا او را طرد و تبعيد مىكنى!!
آنگاه " عثمان " دست از " عمار " برداشت " (1).
4 - وقتى خلافت به " عثمان " مىرسد، " ابوسفيان " به " بنى اميه " مىگويد:
- " خلافت را مانند توپ به يكديگر پاس دهيد، اى " بنى اميه " قسم به كسى كه " ابوسفيان " به او سوگند ياد مىكند كه نه بهشتى هست و نه جهنمى " (2).
" انس " مىگويد:
- " ابوسفيان " هنگامى كه نابينا شده بود، روزى بر " عثمان " (در ايام خلافتش " وارد شده پرسيد: كسى اينجا نيست؟ گفتند: نه (يعنى غريبه اى نيست)، گفت: خداوندا، كار را مانند دوران جاهليت قرار ده و حكومت را غاصبانه ساز و تمام كوه و دشتهاى زمين را براى بنى اميه فراهم نما " (3).
5 - مهاجر وانصار را از حكومت كنار گذاشته " بنى اميه " را روى كار آورد كه منجر به اعتراض اصحاب گرديد (1).
بالاخره كار " عثمان " به جائى مىرسد كه مسلمين او را مىكشند و تا سه روز اجازه دفن او را نمىدهند و بعد از آن او را در گورستان يهوديان دفن مىكنند كه بعدها " بنى اميه " آن را به " بقيع " ملحق نمودند (2).
اهل سنت در توجيه تمامى خلافهاى " عثمان " از قول پيامبر (صلى الله عليه وآله) خطاب به او نقل مىكنند كه فرمود:
- " هر كارى مىخواهى انجام بده كه از امروز هيچ گناهى تو را زيان نمىرساند " (3).
* د: " عايشه " اهل سنت تنها او را " أم المؤمنين " مىخوانند و نيمى از دين خود را از او مىدانند، نگاهى گذرا به كتب روائى اهل سنت حجم عظيم روايات نقل شده توسط وى را آشكار مىسازد بنابراين شايسته است به عملكردش نظرى شود.
1 - يك روز پيامبر (صلى الله عليه وآله) از خديجه نام برد، عايشه گفت:
- " مرا با خديجه چه كار؟! او پيرزنى فرتوت بود، خداوند
براى تو زنى بهتر از او جايگزين نموده است " (1).
2 - " عايشه " مىگويد:
- " صفيه " همسر پيامبر (صلى الله عليه وآله و سلم) غذائى براى آن حضرت فرستاد در حالى كه پيامبر (صلى الله عليه وآله و سلم) در آن هنگام نزد من بود، وقتى كنيزك از طرف " صفيه " آمد و غذا را آورد، تا او را ديدم لرزه اى بر اندامم افتاد كه حواسم را از دست دادم آن ظرف را شكستم و بيرون انداختم، پيامبر (صلى الله عليه وآله و سلم) به من نگريست، من خشم و غضب را در نگاهش دريافتم، فورا گفتم: پناه مىبرم به رسول خدا كه امروز مرا نفرين كند، فرمود: پس بايد جبران كنى، گفتم: يا رسول الله، كفاره اش چيست؟ فرمود: غذائى مانند غذايش و ظرفى چون ظرفش " (2).
3 - در جاى ديگر مىگويد:
- " بر هيچ زنى به اندازه " ما ريه " رشك نبردم، زيرا زنى زيبا و صاحب كمال بود وپيامبر از او خوشش مىآمد.... از آن بدتر اينكه خداوند به او فرزندى داد و ما را محروم ساخت " (3).
4 - به رسول خدا (صلى الله عليه وآله) اطمينان نداشت و شبها حضرت را
تعقيب مىكرد خودش مىگويد:
- " شبى پيامبر (صلى الله عليه وآله و سلم) قبا و كفشش را در آورده خوابيد، مقدارى كه گذشت پنداشت من به خواب رفته ام، لباس را پوشيد و از خانه بيرون رفت و در را خيلى آهسته بست.
من هم به دنبالش به راه افتادم، او به سوى بقيع رفت پس از آن راهش را با سرعت به سوى ديگر گرفت من نيز به سرعت دنبالش رفتم، او دويد و من هم دويدم تا حركت را به سوى خانه آغاز كرد من زودتر رسيدم و خود را به رختخواب انداختم.
حضرت وارد شد و فرمود: " عايشه " تو را چه شده است؟
نفس مىزنى و مشكوك به نظر مىرسى، آنگاه ماجرا را به او گفتم، فرمود: پس آن سياهى كه جلوى خود ديدم تو بودى؟ گفتم:
آرى! " (1).
در جاى ديگر مىگويد:
- " رسول خدا را نيافتم، پنداشتم نزد يكى از كنيزانش رفته است، در جستجويش شتافتم، او را در حال سجده يافتم كه مىفرمود: " رب اغفر لي ما أسررت و ما أعلنت " يعنى: " خدايا آنچه پنهان كردم و آنچه اشكار نمودم را ببخش " (2).
5 - با رسول خدا (صلى الله عليه وآله) بى ادبانه برخورد مىكرد، " قاسم بن
محمد " مىگويد:
- " عايشه " گفت: واى سرم درد مىكند! پيامبر (صلى الله عليه وآله و سلم) فرمود:
اگر آن روز بيايد كه من هم زنده باشم (و تو بخواهى بميرى) براى تو استغفار و دعا مىكردم، عايشه گفت: وا مصيبت، به خدا قسم مىدانم كه تو منتظر مرگ من هستى و مردنم را دوست مىدارى، اگر آن روز بيايد حتما پايان آن روز با همسرانت همبستر مىشوى " (1).
6 - پيامبر (صلى الله عليه وآله) مشغول نماز خواندن بود، " عايشه " در روبرو پاهايش را جاى سجده حضرت گشود، هرگاه حضرت مىخواست به سجده برود به او اشاره مىكرد كه پاهايش را بر دارد، تا پيامبر سر را برمىداشت او مجددا پاهايش را دراز مىكرد (2).
7 - آنقدر او و " حفصه " دختر - " عمر " - همسر ديگر پيامبر (صلى الله عليه وآله) آن حضرت را آزردند كه آيات زير درباره آن دو نازل شده است:
- * (إن تتوبا إلى الله فقد صغت قلوبكما وإن تظاهرا عليه فإن الله هو موليه وجبريل وصالح المؤمنين والملائكة بعد ذلك ظهير - عسى
ربه إن طلقكن أن يبدله أزواجا خيرا منكن مسلمات مؤمنات قانتات تائبات عابدات سائحات ثيبات وأبكارا) * (1).
يعنى: " اگر شما دو نفر توبه كنيد (شايد خدا بپذيرد) چرا كه قلوبتان سياه شده و از حق منحرف گشته است، و اگر هر دو با هم عليه پيامبر توطئه كنيد خداوند يار و نگهبان اوست، و همچنين جبرئيل و مؤمنين درستكار و فرشتگان پس از خداوند ياوران و مددكارانش هستند - اميد است كه اگر پيامبر شما را طلاق داد، پروردگارش به جاى شما زنانى بهتر از شما به همسرى او در آورد، زنانى مسلمان، مؤمن، فرمانبردار، اهل توبه، بنده خدا، اهل روزه، بيوه يا با كره " (2).
8 - " زهرى " از " عروه " و " عروه " از " عايشه " نقل مىكند كه گفت:
- در ابتدا كه نماز واجب شد دو ركعت بود كه به عنوان نماز مسافر قرار گرفت، اما نماز كسى كه در وطنش هست تمام مىباشد.
" زهرى " گويد: از " عروه " پرسيدم: پس چرا " عايشه " نمازش را تمام مىخواند؟ گفت: " عايشه " همانند " عثمان " اجتهاد
كرد (1).
9 - بعد از شنيدن خبر بيعت مردم با على (عليه السلام) گفت: " اى كاش آسمان بر زمين مىآمد وعلى به خلافت نمىرسيد " (2)، و وقتى خبر شهادتش را به او دادند سجده شكر به جاى آورد، در حالى كه اهل سنت خودشان از رسول خدا (صلى الله عليه وآله) نقل مىكنند كه فرمود:
- " يا على جز مؤمن تو را دوست نداشته، و جز منافق تو را دشمن نمىدارد " (3).
10 - روزى حضرت رسول (صلى الله عليه وآله) با على (عليه السلام) بسيار آهسته گفتگو نمود، " عايشه " در حالى كه پشت سر آن دو راه مىرفت آمد تا خود را ميانشان قرار داده گفت: چه كار مىكرديد؟!
چرا اينقدر طولانى با هم صحبت مىكنيد؟!
رسول خدا (صلى الله عليه وآله) از اين كار بسيار خشمگين و عصبانى شد (4).
11 - رسول خدا (صلى الله عليه وآله) در حال خطبه به خانه " عايشه " اشاره كرد و فرمود:
- " اين جايگاه فتنه است، اين جايگاه فتنه است، اين جايگاه فتنه است، از اينجا شاخ شيطان بيرون مىآيد " (1) " رأس كفر از اينجاست شاخ شيطان از اينجا بيرون مىآيد " (2).
12 - قرآن كريم به همسران پيامبر فرمان مىدهد:
- * (وقرن في بيوتكن) * (3).
يعنى: " در منزل خود بمانيد ".
اما " عايشه " اين امر الهى را عمل نكرده شتر سوار به سوى " بصره " به جنگ با أمير المؤمنين (عليه السلام) شتافت.
13 - " طه حسين " در كتاب " الفتنة الكبرى " مىنويسد:
- " عايشه " در راه خود به آبى رسيد، پس سگها بر او پارس كردند، پرسيد: اينجا كجاست؟ گفتند: اينجا " حوأب " است، خيلى وحشت كرد، ترسيد و فرياد بر آورد: مرا باز گردانيد! از رسول خدا (صلى الله عليه وآله و سلم) شنيدم كه به زنانش مىفرمود: كدام يك از شما هستيد كه سگهاى " حوأب " بر او پارس مىكنند؟ " عبد الله بن زبير " آمد و او را
آرام كرد... " (1).
14 - " ام سلمه " همسر ديگر پيامبر (صلى الله عليه وآله) خطاب به " عايشه " مىگويد:
- " آيا به ياد مىآورى روزى را كه پيامبر (صلى الله عليه وآله) با على (عليه السلام) خلوت كرد و توبه آن دو بزرگوار حمله بردى ولى گريان برگشتى، من گفتم: چه شده؟ گفتى: آنها مشغول صحبت خصوصى بودند، رسول خدا (صلى الله عليه وآله) با خشم و صورتى قرمز فرمود: برگرد، به خدا قسم كسى او را دشمن نمىدارد جز اين كه از ايمان خارج شده است.
" عايشه " گفت: آرى ياد دارم!
" ام سلمه " گفت:
به يادت مىآورم كه رسول خدا (صلى الله عليه وآله) به من و تو فرمود:
" كداميك از شما همراه شترى هستيد كه سگهاى " حوأب " بر او پارس مىكنند در حالى كه از راه راست منحرف مىگردد؟ " گفتيم:
پناه به خدا و رسولش، آنگاه حضرت بر پشت تو دستى زد و فرمود:
- " زنهار كه تو آن شخص نباشى اى حميرا؟! ".
گفت: آرى ياد دارم!
" ام سلمه " گفت: يادت مىآيد روزى كه پدرت به همراه
" عمر " تو را آوردند به رسول خدا (صلى الله عليه وآله) گفتند: ما نمىدانيم تا كى با ما خواهى بود پس خوب است جانشينت را به ما معرفى كنى تا بعد از تو پناهگاهمان باشد! فرمود: " اگر به شما بگويم بى گمان از او دورى مىجوئيد چنانچه " بنى اسرائيل " از " هارون " دورى جستند "، وقتى آنها رفتند با هم نزد پيامبر (صلى الله عليه وآله) رفتيم و تو گفتى: اى رسول خدا چه كسى را مىخواستى بر آنها خليفه قرار دهى؟
فرمود: آن كسى كه مشغول درست كردن كفش است.
تو گفتى: اى رسول خدا، ما فقط على را مىبينيم، فرمود:
همو خودش است؟!
" عايشه " گفت: آرى ياد دارم!
" ام سلمه " گفت: بعد از اين چه حركتى است كه مىخواهى انجام دهى؟
" عايشه " گفت: مىخواهم ميان مردم اصلاح كنم! " (1) 15 - هفتاد نفر يا به قولى چهار صد نفر نگهبان بيت المال " بصره " را با مكر و حيله دستگير كرده نزد " عايشه " آوردند و او هم فرمان قتلشان را صادر كرد، آنها هم مانند گوسفند اين مؤمنين را سر بريدند، اين اولين بار بود كه گروهى از مسلمانان بازداشت شده گردن زده مىشدند (2).
16 - " عايشه " مىگويد:
- " سهله " دختر " سهيل " نزد رسول خدا (صلى الله عليه وآله و سلم) آمد وگفت:
" سالم " بسيار به منزل ما رفت و آمد مىكند، شما چه مىفرمائيد؟
فرمود:
- " او را شير بده "!
" سهله " گفت: چگونه او را شير بدهم در حالى كه مرد بزرگى است؟!
باز هم فرمود: " او را شير بده! ".
" عايشه " بر همين اساس به هر كس كه مىخواست بر او وارد شود به خواهرش " ام كلثوم " و دختران برادرش دستور مىداد كه به او شير بدهند!! ولى ديگر همسران رسول خدا (صلى الله عليه وآله) سر باز زدند و چنين اجازه اى به كسى نداند (1).
آيا يك مؤمن اجازه مىدهد كه همسرش پستانهاى خود را در آورد و در دهان مرد بالغى بگذارد كه از آن شير بخورد تا مادر او گردد؟!! آن هم لا اقل پنج بار و در هر مرتبه هم به اندازه اى بخورد كه سير گردد!! شايد علت اشتياق مردم در شتاب براى ديدار عايشه
همين بوده است (1).
17 - " عايشه " تا " عثمان " زنده بود مىگفت: " پير نادان را بكشيد " اما همين كه خبر خلافت على (عليه السلام) را شنيد، به بهانه خونخواهى " عثمان " با حضرت وارد جنگ شد (2).
18 - همين " عايشه " كه پدرش را در خانه پيامبر (صلى الله عليه وآله) به خاك سپرد و " عمر " را در كنار پدر، هنگامى كه امام حسين (عليه السلام) خواست برادرش امام حسن (عليه السلام) را در كنار جدش به خاك بسپارد سوار بر قاطر حاضر شده، مانع مىشود، كه " ابن عباس " به او مىگويد:
- " آن روز بر شتر سوار شدى و امروز بر قاطر، اگر زنده بمانى بر فيل هم سوار خواهى شد، تو فقط يك نهم از يك هشتم اين اطاق را حق دارى ولى در تمامى ميراث تصرف كردى (3).
* ه‍: " معاويه بن أبي سفيان " " معاوية و ما أدريك ما معاوية!! " 1 - پدرش " ابوسفيان " و مادرش " هند " از رهبران عداوت و دشمنى با پيامبر (صلى الله عليه وآله)، جوانى اش را در كنار پدر در بسيج سپاهيان و نبرد با رسول خدا (صلى الله عليه وآله) سپرى كرد و آنگاه كه در فتح " مكه " مغلوب شد تسليم گشت بدون آنكه ايمان بياورد ولى رسول خدا (صلى الله عليه وآله) با بزرگوارى والايش از آنها در گذشت و طليقشان (1) ناميد.
2 - پس از رحلت پيامبر اكرم (صلى الله عليه وآله) پدرش به انگيزه ايجاد فتنه و ريشه كنى درخت نو پاى اسلام شبانه نزد على (عليه السلام) آمد و او را به شورش عليه " ابوبكر " و " عمر " تشويق و ترغيب نمود و به پول زياد و سپاهيان وعده اش داد اما على (عليه السلام) كه از نيت پليدش آگاه بود او را از خود راند (2).
3 - " معاويه " حتى يك روز هم ايمان نياورد، " مطرف بن مغيرة بن شعبه " مىگويد:
- " پدرم هميشه با معاويه سخن مىگفت و از عقل و شعور او تعريف كرده اظهار شگفتى مىكرد، شبى او را غمگين يافتم، از خوردن غذا هم امتناع ورزيد، علتش را جويا شدم گفت: فرزندم من از نزد پليدترين مردم آمده ام.
گفتم: او كيست؟
گفت: هنگامى كه با معاوية تنها شديم به او گفتم: اى امير
مؤمنان، اكنون سن و سالى از تو گذشته، خوب است خيرى از تو نمايان گردد، تو كه به هدف نائل آمدى، پس بيا و نسبت به خويشانت - بنى هاشم - نگاهى ديگر كن كه برايت خواهد ماند.
گفت: هيهات! هيهات!، " ابوبكر " عدالت نمود و رفت و نامش محو شد، " عمر " هم ده سال حكومت كرد اما همين كه مرد نامش هم هلاك شد، برادرمان " عثمان " هم كه در حسب و نسب مانندى نداشت هر چه خواستند بر سرش آوردند اما او كه از قبيله " هاشم " است هر روز پنج بار با صداى بلند نامش برده مىشود كه:
أشهد أن محمدا رسول الله.
مادرت به عزايت بنشيند، من چه كارى بعد از اين بكنم جز اينكه نام او را دفن كنم، نام او را دفن كنم " (1).
4 - تنها جنايت امارت دادن فرزند تبهكارش " يزيد " برايش كافى است.
- او كه در كربلا بهترين عزيزان رسول خدا (صلى الله عليه وآله) و سرور جوانان اهل بهشت را با فجيع ترين وضع به شهادت رساند.
- او كه مدينه را به مدت سه روز براى سپاهيانش آزاد قرار
داد كه هزاران نفر از برترين صحابه را به قتل برسانند و به نواميس آنها تعرض كنند كه تنها هزار دختر بدون شوهر حامله شدند، و از بقيه هم بيعت مىگيرد كه برده اش باشند.
- آنگاه شعر مىسرايد كه:
" اى كاش پدران من كه در بدر هلاك شدند زنده بودند، و خرسند مىشدند و مىگفتند يزيد دستت درد نكند، بنى هاشم با حكومت بازى كردند، هيچ خبرى نيست و هيچ وحيى نازل نشده است ".
- به اين هم اكتفا نكرده كعبه را نيز به آتش مىكشد و در حرم امن الهى نيكان از اصحاب را به شهادت مىرساند.
- اينها همه به اضافه شرابخوارى و زنا و غنا و رقص علنى او (1).
5 - مردم را با اصرار وادار به دشنام دادن به على بن ابى طالب (عليه السلام) مىنمود (2).
6 - آتش جنگ با أمير المؤمنين على (عليه السلام) را افروخت و در نتيجه هزاران مسلمان را به كشتن داد.
7 - بزرگانى چون " حجر " و ديگران را به جرم محبت على (عليه السلام) به شهادت رسانيد (1).
8 - سبط اكبر پيامبر اكرم (صلى الله عليه وآله) يعنى امام حسن (عليه السلام) را مسموم نمود (2).
9 - " محمد بن ابى بكر " را كشت و به بدترين صورت بدنش را پاره پاره كرد (3).
10 - پس از كناره گيرى امام حسن مجتبى (عليه السلام) از حكومت در اولين سخنرانى خود در جمع تمام صحابه پيامبر (صلى الله عليه وآله) اعلام مىدارد:
- " من با شما كار زار نكردم كه نماز بخوانيد يا روزه بگيريد، بلكه مىخواستم بر شما امارت و حكومت كنم و هم اكنون مىبينيد كه حاكم و رهبر شمايم " (4).
11 - " ابو الاعلى مودودى " در كتاب خلافت و ملوكيت از
" حسن بصرى " نقل مىكند كه او گفت:
" چهار عمل " معاويه " طورى است كه اگر شخصى يكى از آنها را مرتكب شود برايش باعث هلاكت است:
- نخست استعمال شمشير او بر اين امت و تسلط بر حكومت بدون مشورت در حالى كه بقيه اصحاب كرام در امت حضور داشتند.
- دوم جانشين ساختن پسرش در حالى كه او باده گسار نعشه اى بود، ابريشم مىپوشيد و طنبور مىنواخت.
- سوم " زياد " را به خود نسبت داد در حالى كه پيامبر (صلى الله عليه وآله) مىفرمايد: فرزند متعلق به صاحب بستر است و براى زانى سنگ و كلوخ مىباشد (1).
- چهارم كشتن حجر و ياران حجر، واى بر او از حجر، واى بر او از حجر و ياران حجر " (1).
12 - روزى رسول خدا (صلى الله عليه وآله) " ابو سفيان " را ديد كه بر حمارى سوار بود و " معاويه " آن را مىكشيد و يزيد از پشت سر آن را به حركت وا مىداشت، فرمود:
- " لعنت خدا بر آن كه سوار است، و آن كه مىكشد، و آن كه از پشت مىراند " (2).
13 - " ابن عباس " گويد:
- پيامبر اكرم (صلى الله عليه وآله) صداى دو نفر را كه ترانه مىخواندند شنيد، پرسيد: اين دو نفر چه كسانى هستند؟ گفتند: " معاويه " و " عمر بن عاص "، فرمود: خداوندا آنها را واژگون ساز و هر دو را در دوزخ افكن " (3).
14 - " ابوذر " به " معاويه " مىگويد:
- " روزى تو از نزديك رسول خدا (صلى الله عليه وآله) رد شدى كه فرمود:
خدايا او را لعنت كن و سيرش نساز جز با خاك " (4).
اهل سنت براى توجيه رواياتى كه در آنها از سوى پيامبر (صلى الله عليه وآله)
لعن و نفرين بر " معاويه " و " ابوسفيان " و... آمده اين گونه حديث ساخته اند و به آن حضرت نسبت داده اند كه فرمود:
- " خداوندا، من يك انسان معمولى هستم، پس اگر مؤمنى را اذيت كردم، فحش دادم، لعنت كردم، يا كتك زدم، به جاى آن برايش نماز و زكات و موجبات نزديكى به خودت در روز قيامت قرار بده! " (1).
آنها عقيده دارند كه پرداختن به آنچه ميان على (عليه السلام) و " معاويه " گذشته و ساير حوادث تاريخ در اين زمينه جايز نيست، على (عليه السلام) اجتهاد كرد و به حق رسيد لذا دو پاداش دارد، و " معاويه " و " عائشه " اجتهاد كردند و به خطا رفتند لذا يك پاداش دارند (2).
بر اساس همين عقيده بر على (عليه السلام) و " معاويه " - هر دو - درود مىفرستند اما هيچ توجهى به كارهائى كه " معاويه " مرتكب شده ندارند، كمترين سخن درباره او اين است كه اين اعمال دليل بر كفر و گمراهى و دشمنى بى چون و چرا با خدا و رسول اوست، جالب است بشنويد كه:
مرد نيكى مىگفتند: در زيارت جناب " حجر بن عدى كندى " فردى را ديد م كه بسيار مىگريد خيال كردم او شيعه است، پرسيدم: چرا گريه مىكنى؟
گفت: بر سرورمان جناب " حجر " - (رض) - گريه مىكنم.
گفتم: او را چه شده است؟
گفت: سرورمان جناب " معاويه " (رض) - او را كشته است.
گفتم: چرا او را كشته است؟
گفت: براى اينكه از لعن كردن سرورمان على بن ابى طالب - (رض) - خود دارى ورزيده است!!
آن مرد صالح گفت: من هم بر نادانى تو گريه مىكنم - رضى الله عنك - (1).
* و: " خالد بن وليد بن مغيرة " اهل سنت او را " سيف الله " (2) مىنامند، پدرش " وليد " در ميان سرمايه داران يگانه بود، به همين خاطر او را " وحيد " ناميدند كه قرآن كريم اين گونه او را تهديد مىكند:
- * (ذرني و من خلقت وحيدا.... سأصليه سقر) * (3).
يعنى: " مرا با آنكه يگانه اش آفريدم تنها گذار.... به زودى او را به دوزخ خواهم برد ".
كارش به جائى رسيد كه خواست پيامبر (صلى الله عليه وآله) را با مال و ثروت تطميع كند، تا دست از رسالت خويش بر دارد كه قرآن كريم اين گونه پاسخش را مىدهد:
- * (ولا تطع كل حلاف مهين.... أن كان ذا مال وبنين...
سنسمه على الخرطوم) * (1).
يعنى: " هر سوگند خورنده پستى را طاعت نكن.... كه داراى مال و فرزندان است.... به زودى بر دماغش داغى خواهيم نهاد ".
وى معتقد بود كه خودش به خاطر مال و ثروتش براى نبوت شايستگى بيشترى دارد تا پيامبر (صلى الله عليه وآله) كه فقير و تهيدست است.
" خالد " در يك چنين محيطى و با چنين افكارى بزرگ شد، و در تمامى جنگها در برابر پيامبر (صلى الله عليه وآله) ايستاد، او پشتيبانى مالى جنگ " احد " را بر عهده گرفت و در سال " صلح حديبيه " پيامبر (صلى الله عليه وآله) را ترور كرد، اما وقتى به ضعف خود پى برد در سال هشتم هجرت، چهار ماه قبل از فتح " مكه " اظهار اسلام كرد.
او بعد از اسلامش خطاهاى بزرگى انجام داده است، از جمله:
1 - در روز " فتح مكه " پيامبر (صلى الله عليه وآله) سپاهيان را از جنگ و كشتار
بازداشته بود اما " خالد " بيش از سى تن را كشت (1).
2 - پس از فتح " مكه " پيامبر (صلى الله عليه وآله) سپاهى به فرماندهى " خالد " به سوى قبيله " بنى جذيمه " فرستاد تا آنها را به اسلام دعوت كنند وقتى سپاه به آنجا رسيد آنها گفتند: " ما از بت پرستى دست برداشتيم " آنگاه با وعده امان از جانب " خالد " همگى سلاح خويش را بر زمين نهادند، ولى " خالد " فورا دستور داد دستهاشان را ببندند و آنها را به قتل برسانند - چرا كه در زمان جاهليت آنها دو عموى وى را كشته بودند - وقتى خبر به پيامبر (صلى الله عليه وآله) رسيد حضرت دستش را بلند كرده، سه بار فرمود:
- " خدايا از كردار " خالد " به تو پناه مىبرم ".
آنگاه على بن ابى طالب (عليه السلام) را به سوى آن قبيله فرستاد تا اموال و ديه كشتگان و خسارتهاى وارد آمده حتى خسارت ظرف غذاى سگ را نيز پرداخت كند (2).
3 - " طبرى " مىگويد:
- " بنى سليم " مرتد شده بودند، " ابوبكر " " خالد بن وليد " را به سوى آنان فرستاد، او گروهى از آنان را در طويله اى جمع كرد و آنها را آتش زد، اين خبر به " عمر بن خطاب " رسيد، او نزد " ابوبكر " آمد وگفت: اجازه مىدهى مردى همانند خدا شكنجه
كند؟ " ابوبكر " گفت: به خدا سوگند شمشيرى را كه خدا بر دشمنش كشيده در نيام فرو نمىبرم تا خدا خودش فرو برد (1).
3 - كشتن قبيله " بنى تميم " به همراه صحابى جليل القدر " مالك بن نويره " و زنا كردن با همسرش كه در ص 49 گذشت (2).
4 - مرتبه ديگر " ابوبكر " " خالد " را به سوى يمامه فرستاد كه در آنجا نيز پس از كشتار و پيروزى، با زنى از آن ديار همان كار را كرد كه با همسر " مالك " كرده بود (3).
با اين وصف " ابوبكر " در حمايت از " خالد " به " عمر " مىگويد:
زبانت را از " خالد " بازدار، زيرا او اجتهاد كرد و خطا نموده است (4).
* ز: " عبد الله بن عمر " يكى از صحابه نام آور و از بزرگترين فقها و حافظان حديث مىباشد كه امام " مالك " در بيشتر احكام خود به او اعتماد
كرده است.
در گفتگو با علماى اهل سنت مىبينيد در هر فرصتى مىگويند: " عن عبد الله بن عمر - رضى الله عنهما - ".
اما وقتى به تاريخ نظر مىكنيم چيز ديگرى مىبينيم، مثلا:
1 - نمىدانست كه پيامبر (صلى الله عليه وآله) به زنان اجازه داده است كه در حال احرام كفش دوخته بپوشند، و فتوا مىداد كه اين كار حرام است (1).
2 - وقتى به هنگام مرگ " عمر " به او پيشنهاد مىشود كه فرزندش " عبد الله " را جانشين خودسازى، مىگويد: " او نمىداند چگونه بايد همسرش را طلاق گويد ".
3 - تمامى روايات نقل شده از اهل سنت درباره على (عليه السلام) را ناديده گرفته مىگويد:
- " ما در حضور پيامبر برترين انسانها را " ابوبكر " بعد " عمر " و بعد " عثمان " مىدانستيم " (2).
4 - همچون پدرش " عمر " درباره جنبى كه آب ندارد مىگويد نماز نخواند (1).
5 - پس از صلح امام حسن (عليه السلام) براى بيعت با " معاويه " رهسپار مىشود، وى آن سال را " سال جماعت " مىنامد و در توضيحش مىگويد:
" مردم پس از اختلاف درباره او اجتماع كردند ".
عنوان " اهل سنت و جماعت " نيز از همينجا پديدار گشت.
اما اگر منصفانه تاريخ را ورق بزنيم مىبينيم كه فقط بيعت على (عليه السلام) بود كه بدون هيچ اجبارى از طرف مهاجر وانصار صورت پذيرفت و جز " معاويه " كسى با آن مخالفت نكرد (2).
6 - اما همين فرد از بيعت با حضرت على (عليه السلام) سرباز مىزند و بر خلاف فرمان پيامبر (صلى الله عليه وآله) كه فرمود:
- " هرگاه براى دو خليفه بيعت گرفته شد، دومى را بكشيد " (3).
عمل مىكند و با " معاويه " بيعت مىنمايد.
7 - " عبد الله بن عمر " با " يزيد بن معاويه " نيز بيعت نمود اگر چه در زمان " معاويه " با آن مخالفت مىورزيد اما با فرستادن
يكصد هزار درهم رضايتش جلب شد و اقرار كرد كه: " دين من بايد خيلى ارزان باشد " (1).
8 - وقتى مردم مدينه - پس از واقعه كربلا - بر عليه " يزيد " مىشورند وى نزديكان خود را جمع مىكند و آنان را از شكستن بيعت با " يزيد " نهى مىكند و در اين باره حديثى از پيامبر (صلى الله عليه وآله) مىسازد كه فرمود:
- " بالاترين خيانت پس از شرك به خدا اين است كه مرد با كسى بنا به بيعت با خدا وپيامبر او بيعت كند و سپس بيعت خود را بشكند ".
مبادا كسى از شما " يزيد " را بر كنار كند (2).
بنابراين در تمامى جنايات او نظير شهادت حسين بن على (عليهما السلام)، جنايت حمله به مدينه و.... شريك شد.
9 - با " مروان بن حكم " نيز بيعت نمود، كسى كه با على (عليه السلام) جنگيد، " طلحه " را كشت، كعبه را آتش زد، با منجنيق كعبه را كوبيد و يك ركن آن را نابود ساخت، " عبد الله بن زبير " را در كعبه كشت و....
10 - حتى با " حجاج بن يوسف ثقفى " هم بيعت مىكند كه
گوشه اى از كارهايش از اين قرار است.
- درباره قرآن كريم مىگويد: " رجز خوانى عرب است " (1).
- " عبد الملك بن مروان " را از پيامبر (صلى الله عليه وآله) بالاتر مىداند و مىگويد:
" هلاك شوند، كه برگيرد چوبها و استخوانهاى پوسيده مىگردند، چرا بر قصر أمير المؤمنين " عبد الملك " نمىگردند؟!
مگر نمىدانند كه خليفه انسان از پيامبرش برتر است؟!!! " (2).
- " ابن قتيبه " مىگويد: " حجاج " در يك روز هفتاد و چند هزار نفر را كشت تا آنجا كه خون از در مسجد تا كوچه روان شد " (3).
- كسانى كه " حجاج " آنها را پس از بازداشت كشته بودند را شمردند بالغ بر يكصد و بيست هزار نفر مىشدند (1).
- پس از مرگ " حجاج " در زندانش هشتاد هزار تن يافتند كه سى هزار تن از آنان زن بودند (2).
- خود را به خدا تشبيه كرده، چون از كنار زندان مىگذشت و فريادهاى زندانيان و ناله هاى آنان را مىشنيد به آنان مىگفت:
- * (اخسئوا فيها ولا تكلمون) * (3).
يعنى: " برويد گم شويد و با من سخن نگوئيد " (1).
11 - " عبد الله بن عمر " پشت سر يك چنين فردى - يعنى " حجاج " - نماز مىخواند (2) و با او بيعت مىكند در حالى كه از بيعت كردن با على (عليه السلام) و نماز خواندن پشت سرش ابا مىنمايد بر همين اساس هم علماى اهل سنت فتوا مىدهند كه نماز پشت سر نيكوكار و تبهكار و مؤمن و فاسق درست است چون " عبد الله بن عمر " پشت سر " حجاج " كافر و " نجدة بن عامر " خارجى نماز خواند (3).
12 - جالب اينجاست كه خود " عبد الله بن عمر " از رسول خدا (صلى الله عليه وآله) نقل مىكند كه فرمود:
- " در قبيله " ثقيف " يك دروغگوى ويرانگر وجود دارد " (4).
* ح: " ابو هريره دوسى " اهل سنت او را " راوية الإسلام " مىخوانند و همواره به سخن او استدلال مىكنند.
اين فرد نابينا سه سال آخر عمر پيامبر (صلى الله عليه وآله) اسلام آورد (1) و همراه با " ابن الحضرمى " به " بحرين " رفت در نتيجه همراهى اش با آن حضرت كمتر از دو سال بوده است.
وقتى وارد " مدينه " شد تنها لنگى به كمر داشت و جزء اصحاب " صفه " بود، هرگاه صدقه اى براى پيامبر (صلى الله عليه وآله) مىآمد حضرت آن را براى وى مىفرستاد، در راه صحابه مىنشست و خود را به غش و بى حالى مىزد به اين اميد كه او را به خانه ببرند و غذائى بدهند.
روايات او از شش هزار هم فراتر است اما تمامى احاديث خلفاى راشدين، و همسران رسول خدا (صلى الله عليه وآله)، و اهل بيت، و... يك دهم يا حتى يك صدم روايات او نمىشود! در حالى كه على (عليه السلام) يكى از آنان است كه از شش سالگى در خانه پيامبر (صلى الله عليه وآله) بزرگ شده و آنهمه فضايل در علوم او آورده اند.
وضعيت او در نقل روايات از اين قرار است:
1 - " عمر بن خطاب " او را با تازيانه زد و به وى گفت: بسيار
روايت نقل مىكنى و سزاوار آن هستى كه يكى از دروغگويان بر پيامبر (صلى الله عليه وآله) باشى (1).
2 - امام على (عليه السلام) مىفرمايد:
" آگاه باشيد كه دروغگوترين انسان زنده بر رسول خدا (صلى الله عليه وآله) " ابو هريره دوسى " است " (2).
3 - احاديث متناقض و ناسازگار با يكديگر روايت مىكند، وقتى هم كه مورد سؤال واعتراض قرار مىگيرد به زبان " حبشى " سخن مىگويد (3).
4 - " عايشه " نيز حديث وى را نمىپذيرد (4).
5 - " ذهبى "، " ابن كثير " و " ابو جعفر اسكافى " نيز او را جاعل حديث - مدلس - دانسته اند.
6 - " بخارى " حديثى را از او نقل مىكند كه ابتدا به پيامبر (صلى الله عليه وآله) نسبت مىدهد، اما در پايان وقتى از او مىپرسند: اى " ابو هريره "، اين را از پيامبر شنيدى؟ مىگويد: نه، اين از كيسه ابو هريره بود (5).
7 - در سال جماعت با معاويه به مسجد كوفه آمد و بر دو زانو نشسته گفت: " اى مردم عراق آيا گمان مىكنيد من بر پيامبر دروغ مىبندم و خودم را به آتش مىسوزانم؟ به خدا سوگند! شنيدم كه پيامبر خدا (صلى الله عليه وآله و سلم) مىفرمود: هر پيامبرى حرمى دارد، حرم من در مدينه از عير تا ثور است، هر كس در آنجا حادثه اى به پا كند لعنت خدا و همه فرشتگان و مردم بر او باد.
من گواهى مىدهم كه على در آن حادثه اى به وجود آورد ".
اين سخن چون به معاويه رسيد او را پاداش داد و احترامش كرد و به فرماندارى " مدينه " اش گمارد (1).
بالاخره " أبو هريره " اى كه تنها يك لنگ به كمر داشت و از راه گدائى با لقمه نانى جان خويش را حفظ مىكرد و شپش از سر و رويش بالا مىرفت فرماندار " مدينه " شد و در كاخ عقيق نشست و خدمتكار و غلام براى خويش گمارد، مردم هم بدون اجازه
نمىتوانستند نزد او بيايند (1).
8 - در جائى مىگويد: من از پيامبر خدا دو ظرف نگاه داشته ام، يكى را پخش كردم، اما اگر ديگرى را پخش مىنمودم اين حلقوم را مىبريدند (2).
" ابو هريرة " با اين سخن خود پرده از راز علت منع " ابوبكر " و " عمر " از نقل حديث برمىدارد، آيا آن ظرف مناقب على و اهل بيت (عليهم السلام) نبود؟!
9 - همين " ابو هريرة " مىگويد:
- " اگر دو آيه در كتاب خدا نبود من هيچ حديثى را روايت نمىكردم، آنگاه اين آيه را تلاوت نمود:
- * (إن الذين يكتمون ما أنزلنا من البينات والهدى من بعد ما بيناه للناس في الكتاب أولئك يلعنهم الله ويلعنهم اللاعنون) * (3).
يعنى: " همانا آنان كه بينات هدايتى را كه ما نازل كرديم پس از بيانش در كتاب، براى مردم كتمان مىكنند، خداوند و تمامى لعنت كنندگان آنها را لعنت مىنمايند ".
بعد گفت: برادران ما از مهاجرين بيشتر در بازار سرگرم معامله بودند و برادران ما از انصار بيشتر سرگرم پرداختن به اموال و دارايى خويش بودند، اما " ابوهريره " هميشه براى سير كردن شكم خود همراه پيامبر بود و در صحنه هايى حاضر مىشد كه آنها نبودند و چيزهائى را حفظ مىكرد كه آنها حفظ نمىكردند " (1).
از او مىپرسيم: پس چرا آن ظرف ديگر را كتمان كردى و نقل ننمودى؟!
10 - حتى " ابو حنيفه " نيز به روايات او عمل نمىكند و وى را عادل نمىداند اگر چه از اصحاب رسول خدا (صلى الله عليه وآله) باشد (2).
* * * با وجود اين اوصاف، و پرونده هاى پر از خلاف، آيا مىتوان حكم به عدالت تمامى صحابه كرد؟!!
اهل سنت تمامى اين خلافها را با يك كلمه توجيه مىكنند كه همان اجتهاد مىباشد غافل از اينكه بر هر مسلمان واجب است مرز خود را بشناسد و با نظر شخصى خود در مسأله اى كه فرمانى از خدا وپيامبر رسيده چيزى نگويد زيرا اين كار كفرى آشكار است، از قرآن بشنويد كه مىفرمايد:
- * (وإذ قلنا للملائكة اسجدوا لأدم فسجدوا إلا إبليس أبى
واستكبر وكان من الكافرين) * (1).
يعنى " آن هنگام كه به ملائكه گفتيم براى آدم سجده كنيد، همه سجده كردند جز ابليس كه سرپيچى وتكبر كرد و از كافران گشت ".
ابليس با نظر شخصى خود اجتهاد كرد وگفت من از او بهترم پس چگونه براى او سجده كنم؟ (2) آنها با فرمان صريح خدا وپيامبر (صلى الله عليه وآله) مخالفت مىكنند و نامش را اجتهاد مىگذارند در حالى كه قرآن كريم مىفرمايد:
* (ما كان لمؤمن ولا مؤمنة إذا قضى الله ورسوله أمرا أن يكون لهم الخيرة) * (3).
يعنى: " آنگاه كه خدا و رسولش فرمانى صادر كردند هيچ مرد يا زن مؤمنى ديگر اختيار ندارد ".
امام صادق (عليه السلام) نيز به " ابو حنيفه " فرمود:
- " قياس مكن، زيرا دين اگر با قياس سر و كار پيدا كند نابود مىشود، و نخستين كسى كه قياس كرد شيطان بود كه گفت: من از او بهترم، مرا از آتش آفريدى و او را از خاك " (4).
اشكال ديگر اهل سنت اين است كه آنها بدون در نظر گرفتن واقعيتهاى تاريخ و نيرنگهاى دستگاه بنى اميه هر حديثى را مىپذيرند و براى عقل خويش هيچ ارزشى قائل نيستند كه آيا اين حديث درست است يا خير؟ به دو نمونه توجه بفرمائيد.
الف - مىگويند پيامبر فرموده: " ابو طالب " در كناره هاى كم عمق دوزخ است كه مغزش از آن به جوش مىآيد " (1).
به همين خاطر مىگويند او مشرك بوده است، اما جهادهاى او براى اسلام و تحمل دشمنى قبيله اش را در نظر نمىگيرند تا جائى كه حاضر شد سه سال همراه برادر زاده اش در يك دره زندانى شود و از برگ درختان بخورد، اشعار اعتقادى او در يارى دين پيامبر (صلى الله عليه وآله) را ناديده مىگيرند و همه كارهاى پيامبر (صلى الله عليه وآله) در حق او را نيز مىپوشانند كه چگونه او را غسل داد و كفن وى را از پيراهن خويش تهيه فرمود و به درون قبرش رفت و آن سال را سال اندوه (عام الحزن) ناميد و فرمود:
- " به خدا سوگند، قريش نتوانستند با من كارى بكنند مگر پس از مرگ ابو طالب " (2).
ب - پس از فتح " مكه " پيامبر (صلى الله عليه وآله) درباره " ابو سفيان " فرمود:
" هر كس به خانه " ابوسفيان " برود در امان است " (1).
اما تمامى كارهاى گذشته اش و جنگهائى را كه او رهبرى كرد و هزينه اش را تأمين نمود تا رسول خدا (صلى الله عليه وآله) را از ميان بردارد فراموش مىكنند!
هنگامى كه او را نزد پيامبر (صلى الله عليه وآله) آوردند و گفتند: مسلمان شو و اگر نه گردنت را مىزنيم، گفت: " أشهد أن لا إله إلا الله " گفتند: بگو:
" أشهد أن محمدا رسول الله "، گفت: درباره اين يكى هنوز اشكال دارم (2)!!!
اما امام على (عليه السلام) مىفرمايد:
- " حق را بشناسيد، اهلش را خواهيد شناخت " (3).
اينها دلايل محكمى است كه مرا وا مىدارد از اين گونه اصحاب متنفر و بيزار گردم. خداوندا، از تو درخواست آمرزش و توبه مىكنم.
خداوندا، بزرگانمان ما را به بى راهه كشاندند و حقيقت را از
ما پنهان داشتند و اصحاب مرتد و دگرگون شده را به گونه اى برايمان ترسيم كردند كه پنداشتيم برترين بندگان پس از رسولت هستند.
بار خدايا، مرا از شيعيان و متمسكان به ريسمان ولايت عترت پاك پيامبرت، و سوار شدگانى در كشتى نجاتشان، و پويندگان گامهايشان، و عمل كنندگان به سخنان و كردارشان قرار ده (1).
دو نامه و دو پاسخ در پايان اين فصل خوب است به دو نامه و دو جواب تاريخى اشاره اى داشته باشيم:
* نامه اول - " محمد بن ابى بكر " در نامه اى خطاب به " معاويه " ضمن بر شمردن فضائل و كمالات امام على (عليه السلام) و خاندانش، رذائل و كنيه هاى او و پدرش نسبت به اسلام وپيامبر (صلى الله عليه وآله) را گوشزد مىنمايد، و وى را نصيحت مىكند كه خود را با على (عليه السلام) برابر نسازد.
" معاويه " در پاسخ ضمن اقرار به فضائل آن حضرت مىگويد:
" من و پدرت در حيات محمد (صلى الله عليه وآله و سلم) حق فرزند " ابوطالب " را بر خود لازم مىشمرديم، اما پس از وفات آن حضرت پدرت و فاروق او - يعنى " عمر " - نخستين كسانى بودند كه حق او را ربودند و با وى مخالفت كردند اگر كار پدر تو پيش از اين نبود، ما با على بن ابى طالب مخالفت نمىكرديم و فرمانبردار او مىشديم، ولى ما ديديم پدرت چنان كرد ما هم راه او را گرفتيم و كارى چون او كرديم، اگر مىخواهى انتقاد كنى از پدرت انتقاد كن يا دست
بردار " (1) * نامه دوم - پس از شهادت حسين بن على (عليهما السلام) " عبد الله بن عمر " طى نامه اى به " يزيد " از اين واقعه اظهار تأسف كرد، او در پاسخش نوشت:
" اى نادان.... اگر حق با ماست كه ما بر سر حق خود جنگيديم و اگر حق با ديگرى است پدر تو نخستين كسى است كه اين بنيان را نهاد و حق را از اهلش گرفت " (2).
فصل چهارم دفاع از حريم تشيع
دفاع از حريم تشيع اهل سنت در برخى از عقائد بر شيعيان خرده مىگيرند كه منشأى جز تعصب ندارد چرا كه عقائد و اعمال شيعيان مطابق با قرآن و سنت نبوى (صلى الله عليه وآله) است، تا جائى كه " ابن تيميه " مىگويد:
- " برخى از فقها نظر دادند كه بعضى از مستحبات اگر شعار شيعيان شده باشد بايد آنها را ترك كرد تا سنى از رافضى شناخته شود كه اين مصلحت از مصلحت و فايده خود مستحب برتر است " (1).
بنابراين بايد آن عقائد را بررسى كنيم تا حقيقت آشكار شود.
الف: عصمت شيعيان معتقدند كه امام، همانند پيامبر، بايد از تمامى گناهان از آغاز كودكى تا پايان عمر معصوم باشد.
* بررسى:
اين نظريه نه مخالف عقل است، نه مخالف قرآن و نه مخالف سنت، بلكه عقل و نقل آن را واجب و لازم مىدانند.
- از نظر عقل كسى كه مسئوليت راهبرى و هدايت بشريت به
او واگذار شده، نمىشود يك انسان معمولى باشد كه اشتباه وفراموشى به او دست بدهد يا بار گناهان بر دوشش سنگينى كند كه در نتيجه در معرض انتقاد و كوچك شمردن مردم قرار گيرد.
- از نظر نقل از جمله دليلها آيه تطهير است كه مىفرمايد:
- * (إنما يريد الله ليذهب عنكم الرجس أهل البيت ويطهركم تطهيرا) * (1).
يعنى: " خداوند تنها اراده كرده است كه از شما اهل بيت پليدى را بزدايد و پاكيزه تان گرداند ".
بر اساس حديث ثقلين هم كه شرحش در ص 5 - 4 - 53 گذشت تنها در صورتى كه اهل بيت - چون قرآن - عارى از خطا و اشتباه باشند تمسك به آنها موجب هدايت خواهد گرديد (2).
ب: علم امامان اهل سنت بر اين عقيده شيعيان خرده مىگيرند كه:
خداوند به ائمه اهل بيت (عليهم السلام) علمى اختصاصى عطا كرده و امام داناترين فرد زمان خويش است و در پاسخ هيچ سؤالى ناتوان نمىماند.
* بررسى:
اولا - در فصل دوم، بخش قرآن صفحات 8 - 47 سه دليل
براى اثبات علم اختصاصى اهل بيت به باطن و واقع قرآن بيان گرديد.
ثانيا - پيامبر اكرم (صلى الله عليه وآله) فرمود:
- " از آنان پيشى نگيريد كه هلاك مىشويد، و در حق آنان كوتاهى نكنيد كه هلاك مىگرديد و به آنان ياد ندهيد كه از شما داناتر هستند " (1).
ثالثا - امام على (عليه السلام) مىفرمايد:
- " كجايند آنها كه گمان مىكنند در علم استوارند نه ما؟
ادعاى آنها دروغ است و بر ما ظلم كرده اند، چرا كه خداوند ما را برترى داده و آنها را فرو گذاشته، خداوند به ما عطا كرده و آنها را محروم ساخته است.... " (2) رابعا - صحابه رسول خدا (صلى الله عليه وآله) خصوصا خلفا در مشكلات علمى به على (عليه السلام) مراجعه مىكردند و آنها را حل مىنمودند، تنها " عمر بن خطاب " در بيش از هفتاد مورد گفت: " لولا على لهلك عمر " (3) يعنى: " اگر على نبود عمر هلاك مىشد " (4).
ج: بدا يعنى خداوند تصميم به انجام كارى بگيرد و سپس آن تصميم را تغيير دهد، نه اينكه پشيمان شود، يا اينكه از اول آن را نمىدانست.
اين عقيده همان محتواى آيه قرآن است نه چيزى فراتر از آن كه مىفرمايد:
* (يمحوا الله ما يشاء ويثبت وعنده أم الكتاب) * (1).
يعنى: " خداوند هر چه را بخواهد نابود مىكند و هر چه را بخواهد نگاه مىدارد كه مادر كتابها نزد اوست ".
پيامبر اكرم (صلى الله عليه وآله) در تفسير آيه فوق فرمود:
- " صدقه دادن، نيكى به پدر و مادر كردن و كار خير انجام دادن، بدبختى را مبدل به خوشبختى كرده، عمر را زياد مىكند و انسان را از مرگ بد نگه مىدارد " (2).
اگر اعتقاد به تغيير و تبديل الهى نباشد هيچ ارزشى براى نمازها و دعاهاى ما نخواهد بود، در حالى كه احكام الهى از پيامبرى تا پيامبر ديگر تغيير مىكند وحتى در سنت پيامبر اسلام (صلى الله عليه وآله) ناسخ و منسوخ وجود دارد، پس عقيده به بدا نه كفر است
نه خروج از دين، و اهل سنت حق ندارند شيعيان را در چنين عقيده اى تقبيح كنند، در حالى كه در كتب روائى معتبر خودشان داستانهاى عجيب و غريبى وجود دارد از " بخارى " بشنويد كه در شرح ماجراى معراج پيامبر (صلى الله عليه وآله) از قول آن حضرت نقل مىكند كه مىفرمايد:
- ".... سپس پنجاه نماز بر من واجب شد، من آمدم تا با موسى ملاقات كردم، به من گفت: چه كردى؟ گفتم: پنجاه نماز بر من واجب شد، گفت: من مردم را بهتر از تو مىشناسم زيرا با بنى اسرائيل تلاش كردم (و بى ثمر ماند)، امت تو تاب و توان اين همه نماز واجب را ندارند، بر گرد و از خدايت بخواه (كه تخفيف دهد)، من بازگشتم و از خدا در خواست تخفيف كردم، خداوند آنها را چهل نماز قرار داد، دوباره تخفيف داد تا شد سى نماز، بعد بيست نماز، سپس ده نماز، وبالاخره پنج نماز، اين بار كه نزد موسى آمدم گفت چه كردى؟ گفتم: شده پنج نماز، گفت: باز تخفيف بخواه، گفتم: من ديگر از پروردگارم خجالت مىكشم.... " (1) آرى! بخوان و تعجب كن از اينها كه شيعيان را مورد استهزاء قرار مىدهند!
اولا - به خداوند متعال نسبت جهل داده شده است.
ثانيا - مقام پيامبر اسلام (صلى الله عليه وآله) از حضرت موسى پائينتر بيان
شده چون مىگويد: من از تو مردم را بهتر مىشناسم.
ثالثا - با يك حساب ساده اگر هر نماز جماعت ده دقيقه طول بكشد، پنجاه نماز نزديك ده ساعت وقت مىخواهد، آيا اين دين را مىتوان تحمل كرد؟!
رابعا - شايد اگر خجالت پيامبر (صلى الله عليه وآله) از خدا نبود يك نماز بيشتر نمىماند يا به كلى همه ساقط مىشد!!! (1) د: غلو اهل سنت شيعيان را متهم مىكنند كه در محبت به ائمه (عليهم السلام) زياده روى مىنمايند، و آنها را تا حد خدائى بالا مىبرند.
ولى حق اين است كه آنان درباره محبت اهل بيت (عليهم السلام) همان كلام خدا و رسول (صلى الله عليه وآله) را پيروى مىكنند كه:
- * (قل لا أسئلكم عليه أجرا إلا المودة في القربى) * (2).
يعنى: " بگو براى نبوتم از شما مزدى تقاضا نمىكنم مگر محبت به نزديكانم ".
- " دوستى على ايمان و دشمنى اش نفاق است " (3).
- " هر كه بر محبت آل محمد بميرد شهيد مرده است، هر كه بر محبت آل محمد بميرد آمرزيده مرده است، هر كه.... " (1) - " اى على، تو در دنيا و آخرت سرور و آقائى، هر كس تو را دوست داشته باشد مرا دوست داشته، و هر كه تو را دشمن بدارد مرا دشمن داشته است، دوست تو دوست خدا و دشمن تو دشمن خداست، واى به حال كسى كه تو را دشمن بدارد " (2).
بنابراين شيعيان چون خدا و رسولش را دوست دارند، اهل بيت پيامبر (صلى الله عليه وآله) را نيز دوست دارند، احاديث در كتب اهل سنت در اين مورد بسيار است كه براى نمونه به برخى از آنها اشاره كرديم. (3)
اما در واقع خود اهل سنت گرفتار غلو هستند چرا كه معتقد به عدالت تمام اصحابند در حالى كه خطاها و لغزشها و جنايتهاى برخى از آنها با ذكر دلايل قرآنى و روائى و تاريخى مبسوطا گذشت (1).
آيا غلو از اين روشن تر وواضح تر مىشود هنگامى كه سنت
پيامبر (صلى الله عليه وآله) را كنار مىگذارند و سنت اصحاب را پيروى مىنمايند؟!
و بدتر از اينها آنكه به طور كلى اجازه نمىدهند سخنى يا انتقادى از اصحاب مطرح گردد (1).
ه‍: امام مهدى منتظر (عج) اهل سنت بر شيعيان خرده مىگيرند كه چگونه معتقد به زنده بودن يك انسان در دوازده قرن هستند و برخى از آنان اين اعتقاد را ساخته شيعيان مىدانند.
اين مسأله از دو جهت قابل بررسى است:
اول - اعتقاد به امام مهدى (عج) و قيام او: در بيش از شصت كتاب از كتب اهل سنت روايات فراوانى از پيامبر (صلى الله عليه وآله) نقل شده كه به ظهور و قيام آن حضرت بشارت داده شده است (2).
از جمله:
- " يكى از اهل بيت من حكومت را به دست مىگيرد كه اسمش اسم من است، اگر از دنيا جز يك روز باقى نباشد خداوند آن روز را آنقدر طولانى مىكند تا او حكومت كند " (3).
" ابن حجر عسقلانى " مىگويد:
" اخبار به حد تواتر رسيده است كه مهدى از اين امت است و عيسى بن مريم پشت سر او نماز مىخواند " (1).
دوم - ولادت و غيبتش: اولا بسيارى از علماى اهل سنت اين مسأله را تصديق كرده اند از جمله: " محى الدين بن عربى "، " ابن جوزى " " قندوزى " (2) و...
ثانيا سراسر قرآن كريم پر است از معجزات پيامبران، از جمله عمر طولانى و خارق عادت نظير:
- " عزير " پيغمبر وقتى از محله خرابه اى مىگذشت از زنده شدن دوباره آن مردم اظهار شگفتى كرد، خداوند متعال او را مىراند وصد سال بعد زنده كرد در حالى كه غذا و آبش سالم بودند ولى حمارش مرده و به صورت اسكلت در آمده بود.... (3) - " اصحاب كهف " از سرزمين خويش فرار مىكنند و به غارى پناهنده شده در آن مىخوابند و بعد از سيصد و نه سال بيدار مىگردند... (4) و ثالثا آيا عمر حضرت مهدى " عج " بيشتر است يا عمر
حضرت " خضر (عليه السلام) " و حضرت " عيسى (عليه السلام) " كه هنوز زنده اند و همه مسلمانان معتقدند كه حضرت " عيسى (عليه السلام) " پشت سر حضرت مهدى " عج " نماز مىخواند (1)؟
در پايان اين نكته را ياد آور مىشويم كه اعتقاد به ظهور مصلح بشريت در هر سه آئين بزرگ: يهوديت، مسيحيت و سلام وجود دارد كه اگر اميد انسان به آينده بهتر نبود تا عدالت و امنيت و كرامت را به وى ببخشد اين دنيا و زندگى اش نه بوئى داشت نه معنائى، پس مهدى نه تنها آرزوى مسلمانان بلكه آرزوى انسانيت است (2).
و: رجعت يعنى خداى سبحان برخى از مؤمنان و صالحان و برخى از جنايتكاران و ستمگران را زنده مىكند تا مؤمنين از دشمنانشان در دنيا - قبل از آخرت - انتقام بگيرند.
اين عقيده مخصوص به شيعيان است و در كتابهاى اهل سنت اثرى از آن وجود ندارد ولى عقلا محال نيست (3). در تفسير آيه
شريفه:
- * (ويوم نحشر من كل أمة فوجا ممن يكذب بآياتنا) * (1).
يعنى: " روزى كه از هر امتى گروهى از آنها كه آيات ما را تكذيب مىكنند را محشور مىكنيم ".
از امام صادق (عليه السلام) نقل شده كه فرمود:
- " منظور قيامت نيست بلكه منظور رجعت است، در روز قيامت خداوند همه را محشور مىكند و هيچ يك را فرو گزار نمىنمايد، نه از هر امت تنها يك گروه را، چرا كه مى فرمايد:
- * (وحشرناهم فلم نغادر منهم أحدا) * (2).
يعنى: " آنها را محشور نموديم و يك نفر را هم فروگذار نكرديم " (3).
البته رجعت غير از تناسخ است كه برخى از كفار به آن معتقدند چون تناسخ يعنى حلول روح انسانى به بدن حيوان يا انسان ديگر (4).
ز: تقليد شيعه در زمان حضور ائمه (عليهم السلام) از فرامين آنان تبعيت مىكرده
كه مىفرمودند:
- " حديث من حديث پدرم، و حديث پدرم حديث جدم، و حديث جدم حديث أمير المؤمنين و حديث على حديث رسول الله (صلى الله عليه وآله) و حديث او سخن خداوند متعال است " (1).
در دوران غيبت هم به مجتهدان زنده اى مراجعه كرد كه مبنايشان در اجتهاد قرآن و سنت بوده، هرگز به قياس و نظريات شخصى خويش تكيه ننموده اند، بنابراين عمل شيعيان منسوب به خدا و رسول اوست.
اما اهل سنت در دورانى طولانى معلوم نبود كه امامشان كيست و در احكام شرعى تا زمان پيدايش چهار مذهب چه مىكرده اند، آنگاه بعد از آن چهار امام نيز درب اجتهاد بسته مىشود و تا قيام قيامت مسلمانها مكلف به تقليد از چهار مجتهدى مىگردند كه بيش از هزار سال پيش از دنيا رفته اند در حالى كه نه در قرآن و نه در سنت دستورى يا دليلى براى پيروى از اين چهار مذهب وجود ندارد (2).
اتصال فقه شيعه از طرف ائمه دوازده گانه (عليهم السلام) به پيامبر واضح و روشن است اما رهبران چهار مذهب اهل سنت نه تنها پيامبر (صلى الله عليه وآله) را نديده اند بلكه ميان آنها دهها سال فاصله است، و مقلدينشان نيز آنها را نديده اند و ميانشان صدها سال فاصله
مىباشد از اين گذشته چگونه يك مسلمان خردمند در اين زمان از كسى پيروى مىكند كه از مسائل جديد اين روزگار چيزى نمىداند؟! (1).
ح: تقيه يعنى به هنگام بروز خطر احتياط را مراعات نمودن و عقايد باطنى را آشكار نساختن.
اهل سنت شيعيان را براى چنين اعتقادى مورد نكوهش قرار مىدهند غافل از اينكه قرآن و سيره اصحاب رسول خدا (صلى الله عليه وآله) مؤيد آن است كه به چند نمونه اشاره مىكنيم:
1 - از " ابن عباس " در تفسير آيه شريفه * (إلا أن تتقوا منهم تقاة) * (2) يعنى " مگر آنكه براى نگهدارى از " ضرر " آنها باشد " نقل كرده اند كه مىگويد:
اگر كسى مجبور شد كه سخنى بگويد هر چند معصيت خدا باشد، اگر از ترس مردم گفت ولى قلبش به ايمان و عقيده مطمئن بود براى او ضررى ندارد، چرا كه تقيه تنها با زبان است (3).
2 - " عبد بن حميد " از " حسن " نقل كرده كه مىگويد: تقيه تا روز قيامت جايز است (4).
3 - مشركين " عمار بن ياسر " را گرفته رهايش نكردند تا به پيامبر (صلى الله عليه وآله) دشنام داد و خدايا نشان را به خوبى ياد كرد، وقتى رهايش كردند، پيامبر (صلى الله عليه وآله) به او فرمود: چه خبر دارى؟ گفت: شر!
مرا رها نكردند تا شما را دشنام داده بتهايشان را به خوبى ياد كردم، فرمود: در قلبت چه احساس دارى؟ عرض كرد: به ايمان اطمينان دارد، فرمود: اگر باز هم تو را گرفتند همان برنامه قبلى را اجرا كن، اينجا بود كه اين آيه كريمه نازل شد:
- * (إلا من أكره وقلبه مطمئن بالإيمان) * (1).
يعنى: " مگر كسى كه مجبور شود اما قلبش به ايمان اطمينان داشته باشد " (2).
بله شيعيان بيش از سنى ها به اين حكم الهى عمل كرده اند، دليلش هم اين است كه اهل سنت تحت حمايت حاكمان ظالم و جائرى چون " بنى اميه " و " بنى عباس " به سر مىبردند لذا نيازى به تقيه نداشته اند، اما شيعيان در طول تاريخ در رنج و شكنجه و آزار و اذيت بودند، كافى بود به كسى گفته شود: اين شيعى و پير و اهل بيت است، تا فورا به بدترين شكل به مرگ محكوم گردد، بنابراين ائمه (عليهم السلام) آنها را به تقيه سفارش كرده مىفرمودند:
- " تقيه دين من ودين پدران من است " (3).
- " هر كه تقيه ندارد دين ندارد " (1).
اهل سنت تقيه را نفاق مىدانند، زيرا آنچه در باطن دارند را آشكار نمىسازند، ولى اين پندارى بس خام است، زيرا نفاق يعنى پنهان كردن كفر و اظهار ايمان ولى تقيه عكس آن است يعنى اظهار كفر و پنهان داشتن ايمان كه قرآن كريم هر دو را مطرح كرده، اولى را نكوهيده و دومى را مدح نموده است.
- آيه نفاق:
* (وإذا لقوا الذين ءامنوا قالوا ءامنا وإذا خلوا إلى شياطينهم قالوا إنا معكم إنما نحن مستهزؤون) * (2).
يعنى: " آنگاه كه به مؤمنين مىرسند مىگويند: ما ايمان آورده ايم، ولى هر وقت با شيطانهاى خود خلوت مىكنند مىگويند: ما با شما هستيم و ادعاى ايمانمان فقط بخاطر مسخره كردن است ".
- آيه تقيه:
- * (وقال رجل مؤمن من ءال فرعون يكتم إيمانه) * (3).
يعنى: " مردى مؤمن از خاندان فرعون كه ايمانش را پنهان
نگه داشته گفت:... " (1) ط: وضو شيعيان به هنگام وضو صورت و دو دست را مىشويند و سر و دو پا را مسح مىكنند، اما وضوى اهل سنت عبارت است از:
شستن دو دست تا مچ سه مرتبه، مضمضه سه مرتبه، استنشاق سه مرتبه، شستن صورت سه مرتبه، شستن دست راست سه مرتبه، شستن دست چپ سه مرتبه، مسح تمامى سر، مسح دو گوش، سه بار شستن پاى راست و پاى چپ.
گذشته از مشقت بار بودن چنين حكمى بويژه براى جوانان و در حال سفر وفصل زمستان، دليل شيعيان آيه شريفه قرآن است كه مىفرمايد:
- * (يا أيها الذين ءامنوا إذا قمتم إلى الصلاة فاغسلوا وجوهكم وأيديكم إلى المرافق وامسحوا برؤوسكم وأرجلكم إلى الكعبين) * (2).
يعنى: " اى اهل ايمان هرگاه براى نماز برخاستيد، صورتها و دستها - تا آرنج - را بشوئيد و بر سرهايتان و پاها تا برآمدگى مسح نمائيد " (3).
ى: جمع بين دو نماز شيعيان نماز ظهر و عصر را با هم و مغرب و عشا را با هم به جاى مىآورند، ولى اهل سنت آن را جايز نمىشمارند مگر در عرفات و مزدلفه، مالكى ها و شافعى ها و حنبلى ها در سفر نيز جمع را جايز مىدانند.
دليل شيعيان احاديث فراوانى از ائمه (عليهم السلام) است كه مىگويند رسول خدا (صلى الله عليه وآله) بين نمازها جمع كرده است..
در صحاح اهل سنت نيز روايات فراوانى به چشم مىخورد كه هم رسول خدا (صلى الله عليه وآله) و هم برخى اصحاب حضرت در غير سفر و ضرورت نماز ظهر و عصر را با هم و مغرب و عشا را با هم خوانده اند از جمله:
- " ابن عباس " مىگويد: پيامبر (صلى الله عليه وآله) هفت ركعت را با هم و هشت ركعت را با هم به جاى آورد " (1).
- " ابن عباس " مىگويد: رسول خدا (صلى الله عليه وآله) در " مدينه " بين دو نماز ظهر و عصر و دو نماز مغرب و عشا جمع كرد بدون خوف و باران.
راوى مىگويد به " ابن عباس " گفتم: چرا چنين كرد؟ گفت:
براى اينكه امتش در مشقت نيفتند (1).
- " روزى " ابن عباس " پس از عصر تا غروب و پديدار شدن ستارگان مشغول سخنرانى بود فردى فرياد زد: نماز، نماز! " ابن عباس " گفت: آيا تو مىخواهى سنت را به من بياموزى؟ خودم پيامبر (صلى الله عليه وآله) را ديدم كه بين دو نماز ظهر و عصر و نماز مغرب و عشا جمع مىكرد " (2).
اهل سنت مىگويند: جمع بين دو نماز يعنى نماز عصر و نماز عشا را قبل از وقت خواندن.
مىگوئيم: بنابراين نبايد در عرفات و مزدلفه جمع جايز باشد، ولى شما آن را جايز مىدانيد و نماز قبل از وقت به حساب نمىآوريد.
بسيارى از جوانان كه به خاطر عدم توانائى انجام نماز در پنج وقت اصل نماز را ترك كرده بودند وقتى اين حقيقت را دريافتند به اقامه نماز بازگشتند، و حكمت جمع را دريافتند كه همه مردم اعم از دانشجو و كارمند و ارتشى و كارگر و... مىتوانند نماز را طورى بخوانند كه نه نماز قضا شود و نه از كار خويش عقب بيفتند، و از التهابهاى درونى نيز خلاصى يابند.
من وقتى معلم بودم نمىتوانستم نمازها را در وقت خودش
انجام دهم، لذا معمولا نمازهاى ظهر و عصر و مغرب از من فوت مىشد، بويژه در فصل زمستان، گاهى چهار نماز را شب انجام مىدادم، خسته به خانه باز مىگشتم و توان نماز خواندن را نداشتم و با سختى انجام مىدادم، بسيارى از مسلمانان به همين خاطر نماز را ترك مىكنند و در يك تزلزل روانى به سر مىبرند و آرزوى فرصت انجام آن را دارند.
بنابراين نزد برخى از افراد نفرتى پيش مىآمد زيرا نماز را كابوسى تلقى مىكردند كه آسايششان را به هم مىزند، از سوى ديگر مسيحيت از همين نكته حساس براى انحراف جوانان سوء استفاده مىكرد و ادعا مىنمود كه دينش با تمدن هماهنگ است.
اما با روشن شدن سيره پيامبر (صلى الله عليه وآله) و ائمه اهل بيت (عليهم السلام) تمامى اين مشكلات حل شد (1).
يا: سجده بر خاك شيعيان سجده را جز بر زمين يا چيزى كه از آن مىرويد به شرط اينكه خوراكى و پوشاكى نباشد روا نمىدانند (2)، اما علماى اهل سنت سجده بر همه چيز را جايز مىشمارند و شيعيان را متهم به بت پرستى مىنمايند.
در رواياتى از اهل سنت مىخوانيم كه رسول خدا (صلى الله عليه وآله) سجده
گاهى براى خود داشتند (1)، و نيز سجده بر زمين را دوست مىداشتند (2).
بنابراين ديگر شايسته نيست اهل سنت، شيعيان را بت پرست بدانند در حالى كه شيعيان شهادتين مىگويند و زكات مىدهند و نماز مىخوانند و حج خانه خدا به جاى مىآورند، آنگاه براى اينكه نماز و سجده شان پاك و مقبول نزد خداوند باشد فرمان رسول خدا (صلى الله عليه وآله) و ائمه اطهار (عليهم السلام) را اجرا مىكنند.
به قول شهيد صدر (ره): ما بر خاك سجده مىكنيم نه براى خاك (3).
يب: ازدواج موقت تمام احكام و شرايطش همانند ازدواج دائم است با اين تفاوت كه:
1 - مدت بايد معلوم باشد 2 - زن و مرد در اين ازدواج از همديگر ارث نمىبرند.
3 - هزينه زندگى زن بر عهده مرد نمىباشد.
اين عمل در زمان پيامبر (صلى الله عليه وآله) و " ابوبكر " و مدتى از خلافت
" عمر " جايز بود اما وى پس از مدتى آن را ممنوع نمود:
1 - " جابر بن عبد الله " مىگويد: ما در زمان رسول خدا (صلى الله عليه وآله) و " ابوبكر " روزها با يك كف دست خرما يا آرد تمتع مىكرديم تا اينكه " عمر " از آن نهى كرد " (1).
2 - " خود عمر اعلام كرد كه: دو متعه در دوران رسول الله آزاد بود ولى من از آنها نهى مىكنم و كسى كه آنها را انجام دهد عقاب مىنمايم: متعه حج و متعه بانوان " (2).
3 - " عمران بن حصين " مىگويد: آيه متعه در كتاب خدا بود و ما در زمان رسول خدا (صلى الله عليه وآله) به آن عمل كرديم و قرآن آن را تحريم نكرد وپيامبر آن را نهى نفرمود تا از دنيا رفت، ولى يك نفر به ميل و نظر خودش چيزى گفت " (3).
4 - " امام على (عليه السلام) مىفرمايد: متعه رحمتى است كه خداوند با آن بندگانش را مورد مهر قرار داده كه اگر نهى " عمر " نبود جز انسان بدبخت كسى زنا نمىكرد " (4).
5 - گذشت كه حتى " عبد الله بن عمر " نيز على رغم نهى
پدرش آن را حلال اعلام كرده بود (1).
بنابراين چيزى كه خدا و رسولش آن را حلال كرده بودند وحتى مسلمانان آن را انجام مىدادند كسى نمىتواند آن را حرام كند چرا كه:
- * (و ما كان لمؤمن ولا مؤمنة إذا قضى الله ورسوله أمرا أن يكون لهم الخيرة من أمرهم) * (2).
يعنى: " هيچ مرد و زن مؤمنى را در كارى كه خدا و رسولش حكم كرده اند اختيارى نيست ".
بنابراين سزاوار نيست شيعيانى را كه جز سنت رسول خدا (صلى الله عليه وآله) را نمىپذيرند متهم به حلال دانستن زنا نمائيم چرا كه ازدواج موقت هيچ ارتباطى با زنا ندارد، بلكه داراى احكام ازدواج دائم مىباشد با سه فرق كه ذكر شد.
من در دوران جوانى احكام اسلام را ظالمانه مىپنداشتم كه چرا دستور اعدام مرد و زنى را فقط به خاطر يك عمل جنسى مىدهد، اما روزى كه شيعه را شناختم گشايش و رحمتى فراگير و حل همه مشكلات اجتماعى، اقتصادى و سياسى را در عقيده هايشان يافتم.
كارساز بودن اين راه حل در زمان ما خصوصا در موارد زير
بسيار واضح است:
1 - آشنائى قبل از ازدواج دائم.
2 - مسافرينى كه مدت زيادى از همسرشان دوراند.
3 - دختران مسن ازدواج نكرده.
4 - زنان بيوه.
5 - در هر موردى كه نياز به تماس يا خلوت مرد با زن نامحرم و يا حضور زن يا دخترى بدون حجاب در برابر مرد باشد.
فقهاى برخى از مذاهب اسلامى، براى كنترل جوانان لا ابالى، گشودن مراكزى براى زنا را تجويز كرده اند و نامش را " سد باب الذرائع " گذاشته اند، اما در عين حال متعه را حرام مىدانند و اين جز تحريم حلال و تحليل حرام نيست (1).
در پايان اين بخش خوب است اين ماجرا را بشنويد كه:
" عبد الله بن زبير " قائل به تحريم متعه بود، روزى به " ابن عباس " گفت: اگر اين كار را انجام بدهى تو را سنگسار مىكنم، " ابن عباس " به او پاسخ داد: اگر مىخواهى حلال بودن متعه را بدانى از مادرت بپرس، علتش اين بود كه " زبير " با " اسماء " به صورت متعه ازدواج كرد و خود " عبد الله " از متعه به دنيا آمده بود (2).
فصل پنجم عملكرد شيعه و سنى
عملكرد شيعه و سنى در عملكرد شيعيان و اهل سنت برخى نقاط ضعف و قوت وجود دارد كه عبارتند از:
الف: نماز نمازگزاران شيعه اهميتى به ترتيب صفهاى جماعت و نظم آن نمىدهند، هنوز صف اول كامل نشده صفهاى ديگر بدون هيچ نظمى برقرار مىگردد، در هنگام نماز وارد مسجد مىشوند و بين نمازگزاران راه مىروند.
اما در نماز اهل سنت امام جماعت در آغاز دستور ترتيب صفوف را با جمله " استووا رحمكم الله " مىدهد و نمازگزاران براى پر كردن جاهاى خالى از يكديگر سبقت مىگيرند.
ولى در مورد طهارت مسجد، شيعه بيشتر به آن اهميت مىدهد.
اهل سنت پشت سر هر مؤمن و فاسقى نماز را صحيح مىدانند لذا " عبد الله بن عمر " پشت سر " يزيد بن معاويه " و " حجاج بن يوسف ثقفى " وحتى " نجده " خارجى نماز مىخواند، اما شيعيان احراز عدالت را در امام جماعت شرط مىدانند (1).
ب: سيگار كشيدن در مساجد گذشته از ضررى كه سيگار كشيدن براى سلامتى انسانها دارد، تا جائى كه در برخى كشورها در اماكن عمومى ممنوع شده است، انجام اين عمل در مساجد وحتى ساير امكان مذهبى - چون حسينيه ها - توهينى به آن اماكن مقدس به حساب مىآيد، كه متأسفانه شيعيان گاهى اين كار را مىكنند.
به علاوه ضررهاى اقتصادى و مبالغ هنگفتى كه جهت درمان بيماريهاى ناشى از سيگار نظير: سرطان، تنگى نفس، آسم، خرابى دندان و.... مىشود.
اما اگر در حالى كه در دستت سيگار دارى وارد مسجد اهل سنت شوى تو را منع مىكنند و شايد اذيتت نيز بنمايد (1).
ج: اذان و اقامه اهل سنت معتقدند كه پيامبر - العياذ بالله - در چگونگى دعوت مردم به نماز سرگردان شده بود كه با " ناقوس كليسا " باشد يا زدن دو چوب به يكديگر كه " عبد الله بن زيد انصارى " در خواب اذان را شنيده، به پيامبر عرض كرد حضرت نيز آن را پذيرفت (2).
اما شيعيان معتقدند كه اذان به وحى الهى بوده است، لذا هيچ زيادى و كمى را در آن نمىپذيرند، ولى اهل سنت آن را تغيير
مىدهند.
آورده اند كه " عمر " در خواب بود كه مؤذن او را با جمله " الصلاة خير من النوم " - يعنى نماز از خواب بهتر است - بيدار كرد، او خوشش آمد و دستور داد آن را جزء اذان صبح قرار دهند (1)، از طرف ديگر چون مىخواست كه مردم با تكيه بر نماز جهاد را كنار نگذارند جمله " حى على خير العمل " را از اذان حذف كرد (2)، پس اذان اهل سنت با اذان نبوى دو تفاوت دارد.
ممكن است اشكال شود كه شيعيان نيز شهادت به ولايت حضرت على (عليه السلام) را به اذان افزوده اند.
در پاسخ مىگوئيم كه هيچيك از مراجع شيعه فتوا به جزئيت اين شهادت در اذان و اقامه نداده اند بلكه اگر كسى به اين قصد آن را بگويد بدعت و حرام مرتكب شده است.
ولى سزاوار است كه طرفين از اين اختلاف دست بردارند و اضافات را بزدانيد و كاستى را سر جايش بگذارند، در نتيجه چون زمان پيامبر (صلى الله عليه وآله) اذان بگويند (3).
د: استقلال علما علماى شيعه استقلال دارند و به حاكمان وابسته نيستند زيرا
مردم يك پنجم اموال خود را در اختيارشان مىگذارند، كه با اين پولها حوزه هاى علميه اداره مىشود، و مدرسه ها و چاپخانه ها تأسيس مىگردد، و هزينه طلابى كه از سراسر جهان مىآيند پرداخت مىشود.
اما علماى اهل سنت چون مزد بگيرد دولت اند هرگز فتوائى نمىدهند و سخنى نمىگويند مگر اينكه قبلا نظر حكومت را تأمين كنند، و دولت است كه آنها را عزل و نصب مىنمايد (1).
ه‍: زكات و خمس زكات نزد هر دو گروه بر نه چيز واجب است: طلا، نقره، شتر، گاو، گوسفند، گندم، جو، خرما و كشمش، آن هم به مقدار 5 / 2 % اما صاحبان ساير درآمدها بر اساس فقه سنى هيچگونه حقى در اموالشان نيست، ولى شيعه خمس را نيز بر اساس فرمان قرآن كريم واجب مىداند كه مىفرمايد:
- * (واعلموا أنما غنمتم من شئ فأن لله خمسه وللرسول ولذي القربى واليتامى والمساكين وابن السبيل) * (2).
يعنى: " بدانيد، هر چه به دست مىآوريد يك پنجم آن مال خدا و رسول و همراه او و يتيمان و بيچارگان و راه ماندگان است ".
واضح است كه معمولا ثروت جامعه در دست افراد
معدودى است كه گرفتن زكات از موارد معين فوق كمكى به توزيع عادلانه آن نمىكند.
به عنوان مثال فردى كه ده هزار دينار دارد، زكاتش فقط دويست و پنجاه دينار است اما خمس او دو هزار دينار، پس تقسيم ثروت در جامعه بر اساس فقه شيعى بسيار عادلانه تر است تا فقه سنى (1).
فصل ششم وهابيت
وهابيت الف: عقائد آنها وهابيون توسل به پيامبر (صلى الله عليه وآله) و اهل بيتش (عليهم السلام)، تبرك به آثارشان و نيز زيارت قبورشان را تحريم كرده، مرتكب چنين عملى را كافر و مشرك مىدانند.
آنها با اين عقائد افراطى خويش نه تنها با شيعه بلكه با مسلمانان سراسر دنيا مخالفت مىنمايند، و بديهى است كه هر نوع تجدد و نوآورى مطلوبيتى دارد.
ب: تشابه وهابيون به خوارج افكار و عقائد وهابيون ما را به ياد خوارج مىاندازد زيرا آنها خطاب به على (عليه السلام) مىگفتند: " حكم از آن تو نيست بلكه از آن خدا است ".
آن حضرت هم در جواب مىفرمود:
- " اين كلمه حقى است كه از آن باطلى را قصد دارند " (1).
يعنى درست است كه حكم فقط حكم خداست اما آنها مىخواهند نتيجه بگيرند كه: حكومت براى تو نيست.
در حالى كه قرآن كريم آيات فراوانى درباره حكومت انبيا
و صالحان دارد، مثلا خطاب به پيامبر (صلى الله عليه وآله) مىفرمايد:
- * (وإن حكمت فاحكم بينهم بالقسط) * (1).
يعنى: " اگر حكم كردى، پس ميانشان با عدالت حكم نما ".
بنابراين انبيا و جانشينان آنها حاكميت اجرائى دارند.
وهابيون نيز شعارشان اين است كه:
- * (قل إنما أدعوا ربى ولا أشرك به أحدا) * (2).
يعنى: " بگو كه من تنها پروردگارم را مىخوانم و كسى را شريك او قرار نمىدهم ".
بنابراين توسل جستن به خداوند متعال توسط پيامبر و ائمه (عليهم السلام) را تحريم مىكنند و آن را شرك مىدانند، غافل از اينكه توسل كننده به آنها اعتقادش اين نيست كه آن حضرات نفع يا ضرر مىرسانند، همچنان كه مشركين چنين اعتقادى درباره خدايان خويش داشتند، بلكه معتقدند همه چيز در دست خداست، او يكى است و شريكى ندارد، ما از اولياى او - كه آبرومندان درگاهش هستند - تقاضا مىكنيم كه براى ما نزد خدا دعا كنند و از او چيز بخواهند، پس چقدر فاصله است ميان شرك وتوسل؟ و چقدر وحدت است ميان خوارج و وهابيت؟
خوارج گفتند: " داورى جز براى خدا نيست ".
وهابيت مىگويد: " توسلى جز به خدا روا نيست ".
خوارج گفتند: " حكم از آن تو نيست اى على ".
و وهابيت مىگويد: " وسيله اى براى تو نيست اى محمد ".
ج: ريشه تاريخى سياسى وهابيت قبل از بررسى علمى اين عقيده مناسب است ريشه تاريخى سياسى وهابيت را بدانيم.
واضح است كه استعمار از دير باز اسلام را خطرى بزرگ براى خود مىدانست، و نيز مىداند كه مسلمانان دو منبع مقدس به نام قرآن و سنت دارند.
منبع اول را نمىتوانند دست بزنند و مورد هجوم قرار دهند، اما منبع دوم - يعنى سنت پيامبر (صلى الله عليه وآله) - در معرض طعنه قرار دارد.
در ميان مسلمانان شخص رياست طلبى چون " محمد بن عبد الوهاب " را يافتند وآنقدر او را بزرگ كردند كه باور كرد از " خلفاى راشدين " هم با هوش تر است، اجتهادهاى " عمر " را نشانش دادند كه چگونه در برابر شخص پيامبر (صلى الله عليه وآله) ايستاد و اظهار نظر - بر خلاف رأى آن حضرت مىكرد، چرا كه او بشر است و معصوم نيست و اشتباهات فراوانى دارد كه مردم آنها را اصلاح كرده اند!
بنابراين او را براى تسلط بر جزيرة العرب، بعد جهان عرب، و آنگاه جهان اسلام به طمع انداختند.
اين " محمد بن عبد الوهاب " است كه مىگويد:
" محمد مردارى پوسيده است، نه زيانى دارد و نه نفعى، اين عصاى من از او بهتر و برتر است زيرا هم فايده مىرساند و هم زيان "!!!
همين سخن را " حجاج بن يوسف ثقفى " گفته بود كه:
" خاك بر سرشان، اينها بر گرد مردارى پوسيده طواف مىكنند، اگر بر گرد كاخ أمير المؤمنين " عبد الملك بن مروان " طواف مىكردند بر ايشان بهتر بود "!!!
اين جرأت را " عمر " به آنها داد آنجا كه خطاب به حضرت گفت:
" اين مرد هذيان مىگويد! كتاب خدا ما را بس است "!!!
د: ترويج وهابيت اين آئين از طرق زير توانست رواج پيدا كند:
1 - با اشغال " مكه مكرمه " و " مدينه منوره " كه هر ساله ميليونها مسلمان به آنجا مىآيند، آنها از طريق كنفرانسها و جلسات و تماس مستقيم با افراد و گروهها، و وسايل تبليغاتى چون راديو و تلويزيون در جانهاى حجاج تأثير بسزائى مىگذارند.
2 - دارائى هنگفت ناشى از فروش نفت، به اضافه بازار رونق گرفته ايام حج و عمره سبب شده كه از نظر مالى براى ترويج آئين خود مشكلى نداشته باشند.
3 - ساختن مساجد بى شمار در كشورهاى عربى و اسلامى، تأسيس مدارس و دانشگاههاى وهابى و اعزام مبلغ به سراسر جهان
و نيز نشر بيش از صد روز نامه و مجله و نشريه، چاپ ميليونها جلد قرآن و كتابهاى وهابى و اهداى آن به مردم در سراسر جهان، وحتى تقسيم شير و خرما در ماه رمضان و اهداء شيشه هاى آب زمزم به مسافرين، همه و همه در ترويج اين آئين مؤثرند.
4 - از آنجا كه " امريكا " بر تمامى كشورهاى عربى اسلامى - خصوصا پس از سقوط " شوروى " - تأثير مستقيم يا غير مستقيم دارد و نيز پوشيده نيست كه پس از سقوط " شاه " در " ايران " و برپائى جمهورى اسلامى و مخالفتش با سياستهاى " امريكا "، " عربستان " به عنوان چشم راستش در آمده، همچنان كه " اسرائيل " چشم چپ اوست، بنابراين " امريكا " كشورهاى اسلامى را به الگو پذيرى از اسلام وهابى تشويق مىكند و رضايت خويش را در آن مىداند، در نتيجه دولتهاى اسلامى و حتى غير اسلامى بر مبلغين وهابى سخت نمىگيرند و ميدان عمل را بر ايشان باز مىگذارند اما پيروان اهل البيت (عليهم السلام) را تروريست مىدانند.
ه‍: سركوب شيعيان دشمنان اهل بيت دست به دست هم دادند و با يكديگر متحد شدند و " صدام " را تقويت كردند تا " جمهورى اسلامى " را از بين ببرند اما وقتى ديدند نقشه شان نقش بر آب شد و مبارزين عراقى در داخل تقويت شدند، از ترس اينكه مبادا تجربه " امام خمينى " (ره) در " عراق " - كه بيش از دو سومش شيعه است - تكرار گردد و انقلاب " عراق " با انقلاب اسلامى " ايران " متحد شود نقش
زشت ترى را بازى كردند و تئاتر اشغال " كويت " و جنگ " خليج " را به راه انداختند، نه به خاطر نابودى " صدام "، بلكه به خاطر نابودى " ملت شيعه عراق " و همينطور هم شد، چرا كه " كويت " به بهتر از حال سابق خود بازگشت، رژيم " صدام " هم از گذشته قدرتمندتر شد ولى " ملت مظلوم عراق " به كلى از زندگى ساقط گشتند تا جائى كه حاضرند اساس زندگى و لباس خود را بفروشند تا قرص نانى به دست آورند.
اينجا بود كه وهابيت بر شيعيان چيره شد به ويژه پس از جاى دادن شيعيان در اردوگاهها و چادرهاى سعودى با كمال ذلت و خوارى (1).
- * (ولن ترضى عنك اليهود ولا النصارى حتى تتبع ملتهم) * (2).
يعنى: " هرگز يهود و نصارى از تو راضى نمىشوند مگر آنكه پيرو روش آنان شوى ".
و امروزه يهود و نصارى - يعنى غرب - از وهابيت راضى هستند چرا كه از دستورهاى آنها پيروى كرده اند.
و: گفتگو با عالم وهابى در خلال سفرى به جزاير " كومور "، قاضى القضاة آنجا از دست علماى وهابيت كه با پول و كتابهاى زياد بيشتر جوانان را به صف خود كشاندند شكايت كرد، چرا كه اينان تا ديروز به پدرانشان احترام مىكردند و دست و سرشان را مىبوسيدند ولى امروز بوسيدن دست و خم شدن در برابر هر شخصى را سجود براى غير خدا و شرك مىدانند، بنابراين تنفر زيادى بين پدران و فرزندان ايجاد شده است.
جلسه بحثى ميان من و يك عالم وهابى ترتيب داده شد، من در آنجا مسأله توسل را مطرح كردم كه چگونه انسان گنهكار و مشغول به دنيا، انبيا و اولياى خدا را شفيع قرار مىدهد تا دعايش مستجاب شود.
او گفت: * (و أن المساجد لله فلا تدعوا مع الله أحدا) * (1).
يعنى: " همانا مساجد از آن خداست پس همراه خدا كسى را نخوانيد ".
هر كس غير از خدا را بخواند براى او شريك ساخته كه به او نفعى برساند در حالى كه نفع دهنده و ضرر رساننده فقط خداست.
گفتم: كسى كه به رسول خدا (صلى الله عليه وآله) متوسل مىشود مىداند كه او نه نفعى مىرساند نه زيانى، اما دعايش نزد خدا مستجاب است كه اگر به خدا عرض كند: پرورگارا اين بنده ات را رحم كن، يا ببخشاى، يا بى نياز ساز، خداوند دعاى آن حضرت را مستجاب
مىكند.
آنگاه رواياتى را برايش خواندم ولى او از قرآن دليل طلب كرد، گفتم: خداوند مىفرمايد:
- * (يا أيها الذين ءامنوا اتقوا الله وابتغوا إليه الوسيلة) * (1).
يعنى: " اى اهل ايمان، تقواى الهى پيشه كنيد و در راه او وسيله اى بيابيد ".
گفت: وسيله همان عمل صالح است.
گفتم: آيه مىرساند كه وسيله براى رسيدن به خداى متعال همراه با تقوا و عمل صالح است كه مىفرمايد: * (اتقوا الله) * پس ايمان وتقوا را مقدم بر وسيله خواهى قرار داد (2).
وساطت را هم از خود قرآن برايت مىآورم كه مىفرمايد:
- * (قالوا يا أبانا استغفر لنا ذنوبنا إنا كنا خاطئين - قال سوف أستغفر لكم ربي إنه هو الغفور الرحيم) * (3).
يعنى: " برادران يوسف " گفتند: اى پدر براى گناهانمان طلب مغفرت بكن، چرا كه ما خطا كار بوديم - (يعقوب) گفت: از پروردگارم برايتان طلب مغفرت خواهم كرد كه او بسيار آمرزنده و مهربان است ".
چرا حضرت " يعقوب " به فرزندانش نگفت: خودتان از خدا طلب آمرزش كنيد و مرا واسطه قرار ندهيد، بلكه بر عكس آن را پذيرفت.
وهابى وحشت زده گفت: ما را به " يعقوب " چه كار، او پيامبر " بنى اسرائيل " بود و با آمدن شريعت اسلام شريعتش از بين رفت.
گفتم: از شريعت اسلام دليل مىآورم:
- * (ولو أنهم إذ ظلموا أنفسهم جآءوك فاستغفروا الله واستغفر لهم الرسول لوجدوا الله توابا رحيما) * (1).
يعنى: " اگر آنها هنگامى كه به خود ظلم كردند نزد تو مىآمدند و از خدا آمرزش مىطلبيدند وپيامبر نيز برايشان آمرزش مىطلبد بى گمان خداوند را توبه پذير و مهربان مىيافتند ".
حاضرين در جلسه گفتند: بالاتر از اين دليلى نيست.
وهابى وحشت زده و شكست خورده گفت: اين حرف مال وقتى است كه او زنده بود اما الان چهارده قرن است كه آن مرد مرده است، وساطت در زمان حياتش جايز بود ولى پس از وفاتش خير. (2)
گفتم: " در " بخارى " آمده كه هر وقت قحطى مىشد " عمر " نزد " عباس بن عبد المطلب " مىآمد و از او مىخواست از خدا طلب باران كند.
گفت: " عمر " به پيامبر كه مرده بود توسل نكرد بلكه به " عباس " كه زنده بود توسل جست.
گفتم: بنابراين شما اقرار مىكنيد كه توسل به زنده ها درست است، آنگاه برخاسته رو به قبله كردم وگفتم:
بار الها ما تو را مىخوانيم و به تو توسل مىجوييم به وسيله بنده صالح و نيكو كارت " امام خمينى ".
ناگهان وهابى از جا پريد و با گفتن " أعوذ بالله، أعوذ بالله "، به سرعت بيرون رفت.
حاضرين با تعجب خدا را شكر كردند كه حق را برايشان آشكار ساخت.
ز: پاسخ ديگر به وهابيون گذشته از آنچه در مناظره با آن وهابى بيان شد بايد دانست كه در طول تاريخ، اصحاب رسول خدا (صلى الله عليه وآله) و نيز عموم مسلمين به آثار آن حضرت چه در زمان حيات و چه پس از وفاتش تبرك مىجستند، نظير:
1 - تبرك به موى آن حضرت.
2 - تبرك به آب وضوى حضرت.
3 - تبرك به كفش و ظرفهاى حضرت.
4 - شفا يافتن على (عليه السلام) به بركت آب دهان حضرت.
" مسلم " و " بخارى " آورده اند كه در روز خيبر پيامبر (صلى الله عليه وآله و سلم) فرمود:
- " فردا پرچم را به دست مردى كه خدا و رسولش را دوست دارد و خدا و رسولش نيز او را دوست دارند مىدهم، فردا كه شد فرمود: على كجاست، گفته شد: على چشم درد دارد، آنگاه پيامبر آب دهانش را بر چشم على ماليد و برايش دعا كرد و او شفا يافت، بعد پرچم را به دست او سپرد " (1).
حتى از غير پيامبر (صلى الله عليه وآله) نيز شفاعت رواست كه آن حضرت فرمود: - " هر كس بميرد و چهل نفر از كسانى كه شرك به خدا ندارند بر جنازه او بايستند (و نماز بخوانند) خداوند شفاعتشان را درباره او مىپذيرد " (2).
روزى " علامه سيد شرف الدين " قرآنى را به " عبد العزيز " پادشاه سعودى هديه كرد، پادشاه جلد آن را بوسيد و بر صورت خود گذاشت.
علامه گفت: چرا جلد قرآن را مىبوسى و احترام مىكنى؟
شاه گفت: مگر نگفتى كه درون آن قرآن است؟
علامه گفت: قرآن درون آن است، ولى تو كه قرآن را نبوسيدى.
شاه گفت: مقصودم داخل جلد بود.
علامه گفت: ما هم وقتى ضريح پيامبر (صلى الله عليه وآله) را مىبوسيم مقصودمان تعظيم كسى است كه درون پنجره ها مىباشد كه رسول خدا (صلى الله عليه وآله) است (1).
ح: زيارت قبور وهابيون زيارت قبور براى زنان را حرام مىدانند و هيچ دليلى هم بر آن ندارند، در حالى كه " مسلم " مىگويد: " عايشه " از رسول خدا (صلى الله عليه وآله) پرسيد: زن اگر به زيارت قبور بيايد چه بگويد؟
فرمود:
- " بگو: سلام بر شما اى قومى كه آرام در خانه تان آرميده ايد، شما پيش از ما رفتيد و ما به خواست خدا به شما ملحق مىشويم، خداوند گذشتگان و آنان كه پس از اين مىآيند را بيامرزد " (2).
به اضافه احاديث ديگرى كه مجال ذكرش نيست (3).
خاتمه در دادگاه
در دادگاه با ايمان به اينكه مردم بر دين سلاطين خود هستند و درس گيرى از رفتار پيامبر (صلى الله عليه وآله) كه براى پادشاهان زمان خويش نامه هائى فرستاد يك نسخه از اولين كتابم يعنى: " آنگاه هدايت شدم " را براى: " ملك حسن "، " شاذلى بن جديد "، " زين العابدين بن على "، " معمر قذافى "، " ملك حسين " و برادرش " حسن " و " ملك فهد بن عبد العزيز " (1) ارسال نمودم كتابها به دستشان رسيد چون برگ رسيد رؤساى دفاترشان از طريق پست به من داده شد.
اما هيچيك جوابى ندادند جز رئيس " زين العابدين بن على " كه خالصانه تشكر كرده بود.
قبل از رسيدن نامه ايشان با اتومبيل خود به " تونس " مسافرت كردم در حالى كه دويست جلد از آن كتاب را همراه خود داشتم، در گمرك از من مجوز خواستند گفتم: اين كتاب خودم مىباشد، مسئول گمرك تقاضاى يك جلد از آن را كرد كه با كمال ميل به ايشان هديه داده اجازه ورود را صادر نمود.
به پايتخت و بعد زادگاهم " قفصه " رفتم و در طول سفر حدود نيمى از كتابها را به دوستان و شاگردان حتى دشمنان عقيده ام اهدا
كردم، به شهرها و روستاهاى اطراف نيز رفتم تا جائى كه جز سه يا چهار نسخه برايم نماند.
از سوى ديگر رئيس دانشگاه زيتونه كه از دشمنان بزرگ من و تشيع بود، از طرف والى از استاندار خواست كه مرا توقيف، و تمامى كتابهاى پخش شده را جمع، و براى افرادى كه به آنها كتاب داده بودم پرونده سازى كنند.
يكى از دوستانم با رساندن اين خبر، كه پليس در تعقيبم مىباشد، پيشنهاد كرد كه از كشور فرار كنم، ولى من پاسخ دادم كه اگر اين كار را بكنم، براى آنان ثابت مىشود كه من گناهكارم.
بالاخره نيروهاى امنيتى فرا رسيده، مرا با خود به مركز بردند، در آنجا استاندار با ديدن من گفت:
مىخواهى در كشور آشوب بر پا كنى؟ خيال مىكنى اينجا هم " ايران " است؟
آنگاه مرا متهم كرد كه سه هزار جلد كتاب كفر آميز به همراه صد ميليون پول آورده ام تا ميان مردم تقسيم كنم.
گفتم: اولا كتابم كفر آميز نيست، ثانيا سه هزار جلد نياز به يك تريلى دارد شما اتومبيل مرا پر كنيد ببينيد چقدر جا مىگيرد؟
و ثالثا يك نفر را بياوريد كه از من پولى گرفته باشد.
به علاوه من به صورت قاچاق نيامدم بلكه از طريق قانونى آمده همانند ديگران مورد بازرسى دقيق قرار گرفتم.
بالاخره آن شب مرا رها كردند تا فردا صبح بازگردم، صبح فردا كه آمدم مرا سوار ماشين كرده با دو نگهبان به دهات اطراف فرستادند تا كتابها را جمع آورى كنم.
در راه متوجه شدم كه هر دو نگهبانم با خواندن كتاب من شيعه شده اند، از اين تصادف جالب خيلى خنديديم و اصلا در طول راه خسته نشديم، به هر حال تا آنجا كه ممكن بود كتابها را جمع آورى كرده، افراد به مركز پليس فرا خوانده شدند.
با آقاى والى ملاقات كردم به من گفت: مرا از شما خيلى ترسانده بودند و مىگفتند يك شيعه افراطى است كه از سوى " خمينى " تغذيه مىشود، چرا يك نسخه از آن كتاب را به خود من اهدا نكردى تا مسأله اى پيش نيايد، ولى الآن ديگر از قدرت ما خارج شده، در دست دادگاه قرار گرفته است، تا ببينيم آنها چه مىكنند؟
در اين بين تمامى افرادى كه مورد بازجوئى قرار گرفته اند درباره من جز خير نگفتند.
در دادگاه هم با دادستان گفتگو كردم و از اينكه سفر يك هفته اى من يك ماه به طول انجاميده و زن و بچه ام در " پاريس " تنها مانده اند اظهار ناراحتى كردم او گفت: اكنون يك سوم كتاب را خوانده ام ان شاء الله امشب آن را به پايان مىبرم تا فردا حكم كنم.
فردا در ساعت مقرر رفتم ديدم دادستان دم در ايستاده مرا در آغوش گرفت و با احترام فوق العاده گفت:
" جناب دكتر هر چه در اين كتاب آمده مورد تصديق من است و من به همه اش ايمان دارم ".
اشك شوق از ديدگانم جارى شد، آنچه را مىشنيدم باور نمىكردم.
سپس گفت: بفرما! اكنون حكمت را مىنويسم، اگر ميليونها
مصرف مىكردى كتابت اينچنين مشهور نمىشد، چرا كه برخى تو را " سلمان رشدى قفصى " ناميده اند.
آنگاه از من تقاضاى ده جلد كتاب كرد، آنها را تحويلش دادم، ده جلد هم بنا به درخواست كارمندان دادگاه با اجازه دادستان بين آنان توزيع نمودم سپس حكم تبرئه خود را گرفته از دادگاه خارج شدم، در حالى كه از خوشحالى زمين گنجايشم را نداشت، كتابها را هم به صاحبانش برگرداندم و در درون هر كدام يك نسخه حكم دادگاه گذاشتم، از آن به بعد كتاب در همه جا حتى در قهوه خانه بدون هيچ ترس و خوفى دست به دست مىشد. خلاصه اين كتاب انقلابى فكرى بر پا نمود و بر اساس آن عده ديگرى از مسلمانان آگاه شده به مذهب اهل بيت (عليهم السلام) گرويدند.
به " پاريس " بر گشتم، در ضمن نامه هاى رسيده نامه رئيس جمهورى آقاى " زين العابدين بن على " را يافتم، از ديدن آن همه كرامتها به فضل اهل بيت (عليهم السلام) بسيار خرسند بوده به آنها مباهات مىكنم.
و آخر دعوانا أن الحمد لله رب العالمين والصلاة والسلام على أشرف الأنبياء والمرسلين سيدنا ومولانا محمد وآله الطيبين الطاهرين (1).
