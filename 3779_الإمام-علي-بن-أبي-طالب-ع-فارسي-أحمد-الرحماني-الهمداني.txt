امير المؤمنين على ابن ابى طالب عليهما السلام مؤلف: احمد رحمانى همدانى مترجم: حسين استاد ولى
قال رسول الله صلى الله عليه وآله عنوان صحيفة المؤمن حب على بن ابى طالب تاريخ بغداد، ج 4 - ص 410 مقدمه ناشر شابك 2 - 14 - 5601 - 964 ISBN 964 - 5601 - 14 - 2 حاج شيخ احمد رحمانى همدانى مترجم: حسين استاد ولى ناشر: مركز فرهنگى انتشاراتى منير نوبت چاپ: دوم / 1377 ه‍. ش. (1419 ه‍. ق.) تيراژ: 5000 نسخه حروفچينى: شبير / 7521836 چاپ: فتاحى صحافى: على كليه حقوق عرفا و شرعا براى ناشر است مركز پخش: خيابان مجاهدين اسلام - چهار راه آبسردار - ساختمان پزشكان - واحد 9 - تلفن و فاكس: 7521836 قيمت: 3800 تومان
اهدا اهداى اين نوشته ناچيز را كسى زيبنده و شايسته تر از امامان و سروران معصوم خويش نمى دانم.
- به تو اى رسول حق، اى پيامبر رحمت، اى صاحب رسالت، كفى است برگرفته از فيض جود و رحمت خدا.
- و به تو اى امير مؤمنان، اى عشق تو سرلوحه اعمال بندگان، اى صاحب ولايت بر آفريدگان، آه سوزانى است از سينه اى پر درد.
- و به تو اى فاطمه زهرا، اى سرور دل مصطفى، اى يادگار نبوت، سرشكى است از ديده اى خونبار.
- و به شما اى پيشوايان هدايت، اى ستارگان درخشان شبهاى ظلمت، اى واليان دين و شريعت، نمى است از يمى خروشان.
- و به تو اى صاحب عصر و زمان، اى غيرت خدا، اى انتقام جوى حادثه سرخ كربلا و ماجراى دوشنبه سياه، كه غيرتى است برخاسته از عمق دل.
- خداوندا، اى پروردگار جان و جهان، اى كه آه سينه ها و دود دلها به درگاه تو بلند است، اين هم آه سينه اى است پر سوز و دود دلى دردمند، از من بپذير.
بنده درگاه - احمد
مقدمه ناشر تابش انوار درخشان هدايت با طلوع شمس نورانى و حيات بخش اسلام روحى تازه بر كالبد مرده و افسرده انسانهاى جاهلى بخشيد و زمينه حيات متعالى آنان را فراهم ساخت و به سبب مرارتهاى شاق و مجاهدات منحصر به نفس نفيس پيامبر عظيم الشأن اسلام غوطه وران حضيض جاهليت اولى به درجه اى از تعالى و كمال رسيدند كه از مرتبه دفن زنده دختران بيگناه خود به آن رتبه والاى از ايثار دست يافتند كه در جنگ تبوك چندين تن جام آب بر جاى نهادند و با لب عطشان و جگر سوزان، و اصل به خيل شهيدان متصل به لقاء حضرت حق گرديدند. اين مراتب سرفرازى و علو نبود مگر آن كه تمامى جلوات حق را به رأى العين و به غايت كمال در خورشيد فروزنده سيماى مطهر حضرت ختمى مرتبت مى ديدند.
وجود شريف و نورانى آن بزرگوار آنچنان آميزه اى از توحيد و يكتا پرستى و حقيقت محض بود كه مايه حيرت كفار و مشركين و سبب گرويدن به شرف دين مبين و شريعت حنيف مى گرديد.
و بعد از غروب غمگين و اندوهبار آفتاب نبوت حضرت ختم المرسلين صلى الله عليه و آله و سلم تمامى اين جلوات خدا صبغه اى در چهره ملكوتى امير ابرار و فخر روزگار حضرت مولى الموحدين و امام المتقين أمير المؤمنين عليه السلام متجلى بود و تمامى حق خواهان عالم جملگى مى بايست استضائه از آن مظهر فروزان انوار حق و هدايت و روشنگر طريق سعادت مى نمودند.
ليكن هزاران اسف واندوه و آه كه اعمال ننگين اصحاب ناپاك سقيفه، به گونه اى دود سياه نفاق و گمراهى در فضاى نورانى و پاك و مطهر آسمان اسلام منتشر ساختند كه هم
روح احكام متعالى اسلام را مسموم و هلاك نمودند و هم از اسلام پيكر مرده اى ساختند كه با داشتن همه اعضا و جوارح قادر به انجام هيچ گونه كار و حركتى نباشد. و غم انگيزتر آن كه دست تواناى مصلح و معلم و مبين شريعت را از مسند هدايت در موضع خلافت كوتاه نمودند تا بتوانند خود با همه سياهى و تباهى بر كرسى امارت تكيه زنند.
از اين رو سيماى شمس منير خليفة اللهى حضرت مولى الكونين از ستم سقيفه مشؤوم در هاله اى از مظلوميت قرار گرفت و حضرتش، معصومانه به انزوا كشانيده شد. غربتى آنچنان غم فزا كه حديث قلب مغموم، به دل چاه مى فرمود و حرمان اين كوتاهى دستها و بعد انسانها از آن منبع فيض يزدانى، كنون و تا وقت ظهور ممتد است.
سخن گفتن از مقام عظماى حجت مطلقه الهى، احدى را نسزد به قسمى كه رسول خاتم صلى الله عليه و آله و سلم فرمود: (تو را نشناخت احدى، مگر خدا و من. و اگر نبود كه درباره ات همچون عيسى عليه السلام غلو مى نمودند حديثى در فضل و منقبت تو مى گفتم كه مردمان با شنيدن آن خاك قدومت را به جهت شفا و تبرك ببرند و توتياى ديدگان خود كنند.) ولى به مقتضاى:
آب دريا را اگر نتوان كشيد * پس به قدر تشنگى بايد چشيد زهى سعادت و افتخار تا از اين پهن دشت عظيم و اقيانوس فياض و بى منتهى سرانگشتى تر شود، هر چند كه اين عقيده در باور است كه:
حديث فضل تو را آب بحر كافى نيست * كه تر كنم سرانگشت و صفحه بشمارم و با توجه به گستردگى فوق تصور و خارج از وهم و خيال شخصيت والاى امير مؤمنان حضرت على عليه السلام - كه نمونه كوچكى از آن در كتاب المناقب جلوه گر است با آن كه مؤلف آن (محمد بن شهر آشوب مازندرانى) هنگام تأليف، نزديك به 1000 كتاب به نام مناقب در كتاب خانه خود داشته است و اين نمونه، مشتى از هزاران هزار خروار است - در حيطه وسع محدود اين كتاب مى توان مناقب بى پايان آن امام همام را در سه بخش كلى برشمرد:
1 - يك بخش مربوط است به نصوصى كه درباره خلافت و امامت آن حضرت وارد شده و در خلال آن از فضايل بى شمار آن امام سخن به ميان آمده، نظير حديث برادرى، حديث نصرت، حديث ولايت، حديث و صايت، حديث منزلت، حديث ثقلين، حديث سفينه و...
2 - بخش ديگر درباره فضايل شخصى و خصائل ذاتى و كمالات روحى و علو مرتبت آن
امام بزرگوار است، اعم از مراتب اكتسابى آن حضرت و يا محسنات و درجاتى كه از غيب اين عالم، بر ذات مقدسشان نازل گرديده است، مانند حديث نورانيت و كيفيت آفرينش نورى حضرتشان و اتحاد آن با نور پيامبر گرامى، بحث عصمت و طهارت، سبقت بر همه مسلمانان در ايمان آوردن به اسلام، قبول جانبازى و فداكارى و خوابيدن در جاى پيامبر در ليلة المبيت، وجوب دوستى و حرمت دشمنى با ايشان، و دارا بودن عظيم ترين مرتبه يقين و شدت عمل، عدم هيچ گونه اغماض در مسير حق، عبادت و سخاوت و خوف از پروردگار، خلقى خوش و عطوفت و مهربانى و مهرورزى و ايثار و حلم و صبر و گذشت و عفو و شجاعت و خير خواهى و جهاد و اخلاصى غير متصور، ولايت تكوينى بر كل عالم هستى، اطلاع از غيب و جامعيت در اضداد و هزاران مكرمت اخلاقى و منقبت نفسى ديگر كه نمودى از ذات پاك و رشحه اى از حقيقت وجودى ايشان است.
بى هيچ ترديد، بحث در اين گونه موارد لازم وجدى و ضرورى است. زيرا واجد بودن چنين صفات و كمالاتى پايه و زيربناى اساسى شايستگى براى امامت محسوب مى شود و با مداقه در اين صفات، معيار تقرب به حق و مقام و شأن و منزلت و شايستگى و سزاوارى آن حضرت براى مقام امامت مبرهن مى گردد. و بالطبع مدعيان اين مقام كه فاقد چنين صفات و مزايايى هستند مفتضح و رسوا خواهند گرديد.
لذا بحث از فضايل آن امام معصوم با اين انديشه، روشى معقول، موجه و هدفدار است كه هم زيبندگى آن حضرت را براى مقام منيع امامت به ثبوت مى رساند و هم پرده از رخسار مدعيان به كنار مى زند. از اين رو ائمه معصومين عليهم السلام به احياى فضايل و ذكر مناقب آن امام و ديگر امامان معصوم امر و تأكيد فرموده اند. زيرا حيات و احياى امر ولايت و امامت مبتنى بر پايه هاى اساسى و استوار اين مباحث است و اين والاترين آرمان ولايت علوى و امامت ائمه هدى عليهم السلام است.
3 - بخش سوم مربوط به روش و سيره آن حضرت در امور شخصى، اجتماعى، سياسى، اقتصادى، علمى، فرهنگى، اخلاقى و... است و جوامع اسلامى امروزه فراوان ترين نياز را به بحث و كاوش و كنكاش پيرامون سيره اين شخصيت عظيم عالم هستى دارند. شخصيتى كه جانبازى و فناى او در ذات حق بر احدى پوشيده نيست و نام مباركش در تاريخ حيات بشر همواره جاودانه است.
امروزه با كمال تأسف، امت اسلامى از آشنايى با الگوهاى حيات بخش علوى و معيارهاى انسان ساز اسلامى بسيار دور افتاده است و در نتيجه به قعر سقوط و افول از آسمان سعادت افتاده و اين بيراهگى از مسير درست هدايت، تفرقه و نفاق و دورى قلبها و هزاران مصيبت ديگر را پديد آورده است و تنها راه عزت مسلمانها بازگشت به راه و تبعيت از سيره اين امام بزرگ - كه مطابق با سنت كامل و دقيق نبوى است - مى باشد و ره پويى در طريق نورانى و سعادت بخش آن حضرت است كه كاروان بشريت را به سر منزل مقصود مى رساند.
بى شك سخن از حيات مشعشع امام على عليه السلام گفتگوى از حق و حقيقت و گفتار از حيات شمس منور پيامبر گرامى اسلام صلى الله عليه و آله و سلم است. زيرا على عليه السلام نفس پيامبر و به شهادت كثيرى از محققان بى طرف، نسخه مطابق اصل است و آيينه تمام نماى اخلاق و صفات و روحيات و روش آن حضرت است.
بنابر اين سخن از على عليه السلام گفتن، از اصولى ترين و ثمربخش ترين وظايف اساسى و اجتماعى است. بلكه بايد گفت با توجه به هدف، تحقيق در اين زمينه از مهمترين مباحث فردى و اجتماعى و دنيوى و اخروى است. و مقصود از نقل فضايل و مناقب حضرتش و نيز سخن از زندگى، روش و سيره او همه و همه بيدارى و هشيارى مسلمانان و تجمع پراكندگان و در غلاف بردن تيغهاى آميخته از اختلافات مذهبى است. تيغهايى كه به گفته عبد الكريم شهرستانى بر سر هيچ اصلى از اصول اسلامى مانند اصل امامت، در جميع ادوار از نيام بر؟؟
كشيده نشده است.
كتاب حاضر بر اساس تقسيمى كه درباره فضايل آن حضرت گرديده اين كتاب مشتمل بر نوع دوم و سوم از فضايل آن بزرگوار مى باشد. در كتاب موجود به غايت سعى گرديده كه از دامن زدن به آتش تعصبات فرقه اى حذر گردد و از حملات نابجا و جاهلانه به اين و آن جلوگيرى به عمل آيد. اساس كار مبتنى بر محور آيات كريمه قرآن مجيد و روايات معتبر است كه عمدتا از طريق اهل سنت نقل شده و با توجه به اقوال عالمان بزرگ دينى از فريقين، به نقل فضايل و مناقب امام على عليه السلام پرداخته است. همچنين با طرح مسائل تفسيرى، ادبى، كلامى و تاريخى
به روش علمى به نقد و بررسى مباحث مورد نظر پرداخته شده والحق تتبع مؤلف محقق و دانشمند آن در زمينه هر يك از مباحث، ستودنى و قابل تقدير است و دقت در نقل آرا و نظريات دانشمندان شيعه و سنى بر ارج و منزلت و قدر و اهميت آن افزوده است.
اين كتاب به طور كلى در 5 باب تنظيم گرديده كه به طور خلاصه چنين است:
باب اول: درباره مقامات معنوى و كمالات روحى، از عوالم گذشته تا عالم دنيا، و مناقب موهبتى و كسبى آن حضرت سخن مى گويد. در اين باب از اتحاد نور وجودى آن حضرت با نور وجود مقدس رسول خدا صلى الله عليه و آله و سلم و قهرا جدايى ناپذيرى ولايت از توحيد و نبوت سخن مى رود، و نيز تنظيم و ترتيب مناقب آن حضرت در نوعى جديد بر اساس فضايل مؤكده به سوگند به زيبايى كتاب افزوده است. امام على عليه السلام از ديدگاه محققان اعم از مسلمان و غير مسلمان، يكى از فصلهاى جالب اين باب است. سخن از علم او، نزديكى او با رسول خدا صلى الله عليه و آله و سلم، تقسيم جنت و دوزخ به دست او، محبت او و آثار آن، مخالفت و دشمنى با او و آثار آن، تقرب به خدا به وسيله او، ولايت تكوينى او بر عوالم هستى و... مسائلى است كه اين باب را تشكيل مى دهد.
باب دوم: درباره برترى آن حضرت و اولاد معصومين او عليهم السلام بر همه افراد بشر حتى پيامبران اولوا العزم بجز پيامبر اسلام صلى الله عليه و آله و سلم سخن مى گويد. كه در نتيجه با اين اوصاف تكليف ديگر مدعيان معلوم مى گردد. در اين زمينه تكيه سخن بر آيات شريفه قرآنى است و شواهدى بسيار از احاديث نيز مؤيد آن آمده است. پاسخ به شبهات برخى از عالمان اهل سنت در نفى برترى آن بزرگوار، از مباحث جالب و علمى اين بخش است.
باب سوم: در مقامات اخروى آن امام همام است. در آنجا كه دست هر انسانى از عمل كوتاه مى شود، چيزى جز حب و بغضها ظهور نمى كند. آن جاست كه مقامات رهبر راستين و امام بزرگوار ما عليه السلام بر اساس فرمايشات متين رسول گرامى اسلام صلى الله عليه و آله و سلم مى درخشد و چشم و دل و جان دوستان او روشن مى شود و دشمنان و مخالفان انگشت حسرت و ندامت به دندان مى گزند و آرزوى مرگ يا بازگشت به دنيا براى جبران كينه ها و عداوتها و ناراستى ها مى كنند.
ولى ديگر غير ممكن است و با خطاب و خشم الهى مواجه مى شوند و مى دانيم كه اين مراحل
از هنگام مرگ شروع مى گردد و دامنه آن به عالم برزخ و قيامت كشيده مى شود. حضور امام على عليه السلام بر بالين محتضر، حضور بر صراط به هنگام عبور بندگان، حضور در كنار حوض كوثر، و بالاخره حضور آن بزرگوار در هنگام تقسيم بهشتيان و دوزخيان، مباحث اين باب را تشكيل مى دهد.
باب چهارم: در امور شخصى و فضايل نفسانى و سيره درخشان اجتماعى آن حضرت سخن مى گويد. در اين بخش به مناسبت يكى از ابواب، بحثى جالب و متتبعانه در تحريف برخى از كتابهاى اهل سنت و برخى از شخصيتهاى شيعى به انگيزه كشتن حق امير مؤمنان عليه السلام به ميان آمده كه هر محققى را به حيرت وا مىدارد و نشان مى دهد كه تعصبات فرقه اى تا چه حد مى تواند با واقعيات ستيزه نمايد و بر روى حق سر پوش باطل بگذارد. مهمترين فصل اين باب ارائه سيره سياسى و عدالت اجتماعى آن حضرت و پاسخگويى به اشكالاتى است كه بر سياست الهى آن حضرت وارد آورده اند.
بالاخره در فصلهاى پايانى سخن از مظلوميت آن بزرگ مرد تاريخ انسانيت به ميان مى آيد كه بر دل فرزندان تاريخ داغى جگرسوز مى زند و با مطالعه اين بخش خواننده در دريايى ژرف از حيرت فرو مى رود كه يك شخصيت انسانى تا چه حد مى تواند الهى و متعالى باشد و در اوج قدرت هماره مظلوم ترين چهره تاريخ!!
و سر انجام اين باب هم با نقل گفتارهايى چند از دل باختگان على عليه السلام در وصف آن رهبر انسانها به پايان مى رسد.
باب پنجم: كه آخرين باب كتاب است به طور خلاصه نسبت به دورى از دشمنان و دوستى با دوستان آن حضرت سخن مى گويد.
با ختم كتاب گوشه اى از چهره ملكوتى آن امام بزرگوار براى خواننده گرامى رخ مى نمايد و شور ولايت و حب و ولا را در دلها بر مى انگيزاند.
و اى كاش مجال بحث، گسترده بود و فصلى هم هر چند به اختصار درباره تاريخ جنگهاى أمير المؤمنين، على عليه السلام مى گشود تا نمايان گردد آنان كه تاب و تحمل عدالت را نداشتند چگونه به روى او تيغ كشيدند و تيغ عدالت او چگونه گروهى را تار و مار كرد و گروهى هم از
دم آن گريختند كانهم حمر مستنفرة فرت من قسورة (1) (تو گويى گور خرانى هستند كه از شير ژيان مى گريزند) و گروه تار و مار شدگان نيز در آتش دوزخ سرنگون شدند و مصداق اين آيه كريمه گرديدند:... و حاق بآل فرعون سوء العذاب النار يعرضون عليها غدوا وعشيا ويوم تقوم الساعة أدخلوا آل فرعون أشد العذاب (2) (و عذابى سخت فرعونيان را فرا گرفت، همان آتش دوزخ كه صبح و شام بر آن عرضه مى شوند و در روز قيامت خطاب شود كه فرعونيان را در سخت ترين عذاب در آوريد).
آرى اين كتاب هر جذبه و كششى كه دارد و هر درخشش و پرتويى كه مى افكند همه و همه مديون صدق و اخلاص و صفا و دل باختگى مؤلف محقق آن، علامه خبير حضرت حجة الاسلام والمسلمين جناب آقاى حاج شيخ احمد رحمانى همدانى دامت بركاته مى باشد.
آن مرد بزرگ و با فضيلتى كه توفيق تلمذ و شاگردى تلاشگرانه راد مردى بزرگوار را داشته است كه در عالم علم و ايمان و فقه و اخلاق و حكمت و تحقيق و زهد و وارستگى، كم سابقه بوده است يعنى فقيه نامى و كم نظير شيعه، حضرت آية الله العظمى آقاى حاج ملا على معصومى مشهور به آخوند ملا على همدانى قدس سره.
مؤلف محترم در اين مجموعه با تتبع فراوان و با حفظ و ترتيب يادداشتهاى سالها تحقيق و مطالعه، كتابى پر عظمت را در اختيار هر مسلمان دردمند و پژوهشگر قرار داده است. اميد آن كه مؤلف گرامى در تأليف و نشر سيره ساير ائمه معصومين عليهم السلام بر اين نسق، بيش از پيش توفيق يابند. و امت اسلامى بار ديگر با بررسى و مطالعه اين گونه كتب از نو آشنايى بيشترى با اسلام عزيز و راستين پيدا كنند و سره را از ناسره به درستى باز شناسند. ان شاءالله.
همچنين بر خود لازم مى دانم از زحمات بى شائبه برادر گرامى، فاضل ارجمند جناب آقاى حسين استاد ولى كه با دقت هر چه تمام تر و شيوه اى زيبا و روان اين كتاب را به فارسى برگردان نمودند، تشكر نمايم.
در پايان از آنجا كه مرحوم پدرم در حيات خويش نسبت به امر ولايت علوى مهرى عظيم و روحى آكنده از جوش و خروش داشتند، و در محبت و اخلاص و فدويت نسبت به پيشگاه مبارك ائمه طاهرين عليهم السلام داشتند و نسبت به اثبات حقانيت تشيع و ولايت أمير المؤمنين عليه السلام و نشر آثار و فضايل اهل بيت عصمت و طهارت عليهم السلام مجدانه كوشا بودند، بى گمان نشر كتاب حاضر خشنودى روح و رضايت خاطرشان را در پى خواهد داشت. از اين رو ثواب اين اثر را به روح معطر از عطر ولايت آن عالم ربانى و فقيه اهل البيت عليهم السلام مرحوم آية الله آقاى حاج سيد محمد على سبط قدس سره اهدا مى نمايم.
والسلام عليكم ورحمة الله وبركاته تهران - 27 صفر 1418 (مطابق با 12 تير 1376) سيد محمد سبط
مرواريدهاى غلتان و ميوه هاى دستچين سخن از شخصيت امام على عليه السلام سخن از خورشيد گفتن است. با چه زبانى توان او را ستود؟ كه نام (على) به تنهايى بسنده است كه همه فضائل انسانى را در برابر ديدگان مجسم كند! شخصيت او چندان گسترده است كه رسول گرامى حق صلى الله عليه و آله و سلم درباره او فرمود:
(اگر همه درختان قلم، همه درياها مركب، همه پريان حسابگر و همه آدميان نويسنده شوند، هرگز فضائل على بن ابى طالب را شمار نتوانند نمود) (1).
شاعرى گويد:
على علا فوق السماوات قدره * و من فضله نال المعالي الامانيا فأسس بنيان الولاية متقنا * وحاز ذو واالتحقيق منه المعانيا (2) (قدر و پايه على از آسمانها فراتر است، و صفات عالى انسانى آرزوى خود را از فضل على برآوردند)!
(على پايه هاى ولايت را استوار ساخت، و اهل تحقيق از طريق او به معانى
بلند دست يافتند).
صاحب بن عباد گويد:
وقالوا: على علا قلت: لا * فان العلا بعلى علا (گويند: على به مقامات شامخى به رفته است. گفتم: نه، بلكه اين مراتب شامخ انسانى است كه والايى خود را از على گرفته است).
ابن ابى الحديد گويد:
وفوز على بالعلى فوزها به * وكل الى كل مضاف و منسوب (كاميابى على به مقامات بلند، كاميابى آنها از على است، و هر يك به ديگرى نسبت مى برند).
مهدى جوهرى گويد:
تعداد مجد المرء منقصة * اذا فاقت مزاياه من التعداد (هر گاه مزاياى كسى از حد شمار فراتر رود، بر شمردن مجد و مزاياى او عيب و نكوهش او است).
شيخ كاظم ازرى گويد:
لك في مرتقى العلى والمعالي * درجات لا يرتقى ادناها خصك الله في مآثر شتى * هي مثل الاءعداد لا يتناها ليت عينا به غير روضك ترعى * قذيت واستمر فيها قذاها لك نفس من جوهر اللطف صيغت * جعل الله كل نفس فداها (تو را در مقامات بلند و پسنديده پايه هايى است كه اميد دست يافتن به فروترين آنها در كسى نيست).
(خداوند تو را به افتخارات بزرگى ويژه ساخته كه به سان عددها نامتناهى اند).
(كاش آن ديده اى كه در غير سبزه زار تو مى گردد خارى در آن بخلد كه
پيوسته در آن بماند).
(جان تو را از جوهر لطف قالب زده اند، خداوند همه جانها را فداى تو كناد).
محمد حميرى گويد:
ولايته هي الاءيمان حقا * فذرني من أباطيل الكلام (دوستى و پيروى او ايمان راستين است، پس ديگر سخنان باطل را به رخ من مكش).
حجر بن عدى به قاتل خود گفت:
اگر سر آن دارى كه فرزندم را بكشى او را پيش از من گردن بزن! جلاد فرزند را گردن زد. به حجر گفتند: در داغ فرزندت شتاب كردى؟! گفت: بيم آن داشتم كه چون برق شمشير را بر گردن من ببيند، بهراسد و دست از ولايت على عليه السلام بردارد و آن گاه ميان من و او در اقامتگاه جاويد كه خداوند صابران را وعده فرموده جدايى افتد (1).
معاويه به ابوالطفيل گفت:
(روزگار از مهر على براى تو چه به جاى نهاد؟ گفت: همان مهرى كه مادر موسى به كودك خود داشت، و با اين حال، عذر تقصير به پيشگاه خدا مىبرم (2)! معاويه به عدى بن حاتم گفت:
صبر تو در فراق على چگونه است؟ گفت: چون صبر مادرى كه فرزند دلبند او را در دامنش سر ببرند، كه هرگز آب ديده اش خشك نمى شود و سرشكش از باريدن باز نمى ماند (3).
امير مؤمنان عليه السلام پس از روزگارى دراز يكى از شيعيان خود را ديد كه آثار پيرى در او نمايان بود و هنوز تند و چالاك راه مى رفت، فرمود: اى مرد، سن تو بالا رفته! گفت: در اطاعت تو اى امير مؤمنان. فرمود: هنوز تند و چالاك هستى!
گفت: بر ضد دشمنان تو اى امير مؤمنان. فرمود: هنوز در تو رمقى مى بينم! گفت:
آن هم در اختيار توست اى امير مؤمنان (1).
عمرو بن حمق خزاعى به آن امام عرضه داشت:
به خدا سوگند، اگر مرا تكليف كنى كه كوههاى گران از جاى بركنم و تا جان در بدن دارم آب انبوه درياها را بكشم و تيغى به دست گيرم تا دشمنانت را پراكنده سازم و دوستانت را يارى دهم، باز هم اميد نمىبرم كه توانسته باشم حق تو را آن گونه كه بايد، بگزارم (2).
رسول خدا صلى الله عليه و آله و سلم فرمود:
خداوند اين خلق را عذاب نمى كند مگر به گناه عالمانى كه درباره فضل على و خاندان او عليهم السلام حق پوشى مى كنند! هش داريد، كه گذشته از پيامبران و رسولان الهى هيچ كس برتر از شيعيان على عليه السلام بر روى زمين راه نمى رود، آنان كه امر او را هويدا مى كنند و فضل او را نشر مى دهند، آنانند كه غرق رحمت الهى مى شوند و فرشتگان برايشان آمرزش مى طلبند، واى، همه واى بر هر كه درباره او حق پوشى كند (3).
امام صادق عليه السلام فرمود:
در دنيا تنها دو كس خير مى برند: مردى كه هر روز بر كارهاى نيك خود بيفزايد، و مردى كه گناهانش را با توبه جبران كند، اما كجا مى تواند توبه كند، به
خدا سوگند، اگر چندان به سجده رود كه گردنش بشكند خداوند از او نمى پذيرد مگر با ولايت ما خاندان (1).
امام على بن موسى عليهما السلام فرمود:
بهترين عملى را كه عالم از دوستان و پيروان ما براى روز فقر و نياز و ذلت و مسكنت خود پيش مى فرستد آن است كه در دنيا درمانده اى از دوستان ما را از دست يكى از دشمنان ما كه دشمن خدا و رسول او است برهاند، چنين كسى همين كه از گور سربرآورد فرشتگان صف به صف او را از لب گور تا جايگاهش در بهشت الهى بر روى بالهاى خويش مى برند و به او گويند: مرحبا به تو، خوشا به حال تو اى كه سگهاى درنده را از مردمان نيكوكار مى راندى، و اى كسى كه در حق امامان پاك تعصب مى ورزيدى (2).
رسول خدا صلى الله عليه و آله و سلم فرمود:
خداوند براى برادرم على فضائل بى شمارى قرار داده است، هر كه يكى از فضائل او را از روى اعتقاد بازگويد خداوند گناهان گذشته دور و نزديك او را بيامرزد. و هر كه يكى از فضائل او را بنويسد تا زمانى كه نقشى از آن نوشته باقى است پيوسته فرشتگان براى او آمرزش مى طلبند. و هر كه به يكى از فضائل او گوش فرا دهد خداوند گناهانى را كه با گوش انجام داده بيامرزد. و هر كه به نوشته اى از فضائل او بنگرد خداوند گناهانى را كه با چشم انجام داده بيامرزد.
سپس فرمود: نگاه به على عبادت است، ياد على عبادت است و خداوند ايمان هيچ بنده اى را نمى پذيرد جز با ولايت او و بيزارى از دشمنان او (3).
علامه مظفر در تأييد اين حديث گويد:
كسى كه وجودش تمامى ايمان و يك ضربتش با عبادت جن و انس برابر است، اين سخن درباره او مبالغه نيست، آيا چنين سخنى درباره نفس پيامبر و برادر او و همتاى قرآن مبالغه مى تواند بود؟!
به نام خداوند بخشنده مهربان سپاس خدايى را كه ستايش را كليد ياد و سبب قرب خويش ساخت، و سلام و درود پياپى بر پيامبر او نور انوار، و محرم اسرار، سرور با كرامت ما ابو القاسم محمد مصطفى، و بر خاندان او كه مهرهاى تابان و ماه‌هاى درخشان اند، آنان كه نورشان مشتق از نور خداست، آنان كه خداوند علم انبيا، عزت اوليا و سر اصفيا را در برابر علم و عزت و سر ايشان به س ان قطره اى در برابر دريا نهاده است، آنان كه اساس دين و اركان يقين اند، افراط گران تندرو به آنان باز مى گردند، و كند روان وامانده بديشان مى پيوندند، آيات برگزيده قرآن در شأن ايشان است، و خود زبان راستى و زمام درستى اند، به ويژه بر وصى امين او كه خداوند دوستى و اعتقاد به ولايت او را سرلوحه نامه هر مؤمنى ساخته است، همان كه انبيا و اوصيا را ياور بود، و فرشتگان و روحانيان عالم بالا را آموزگار، اصل درخت طوبى است و حقيقت سدرة المنتهى، مصطفى صلى الله عليه و آله و سلم را هم نور، و حسن مجتبى و حسين - شهيد اشك - را پدر، و فاطمه زهرا را همسر. درود خدا بر همه آنان باد، و نفرين خدا بر همه دشمنانشان از آغاز تا انجام روزگار.
بارالها، تو را سپاس كه شكر خود در دل من افكندى، و مرا از دوستان رهبران دين خود ساختى.
بارالها، ما به تو و همه پيامبران تو و به محمد صلى الله عليه و آله و سلم و دين او گرويديم و از نورى كه با او فرود آمده پيروى نموديم.
خداوندا، باور دارم كه وعده تو درست است و گفتارت راست، و رستاخيز بى گمان فرا خواهد رسيد و ترديدى در آن نيست.
خداى من، مولايم، سرورم، ما را از واليان دين و حاميان آيين و حجتهاى تو بر آفريدگانت اين خبر رسيده است كه: (هر كه نسيم آرام بخش دوستى ما خاندان را در قلب خود مى يابد مادر خود را فراوان دعا كند)، اى پروردگار و مولاى من، به نامهاى نيكويت سوگند كه من چنين نسيمى را در خويش احساس مى كنم، خداوندا، به جود و منت و رحمتت، پدر و مادر مرا بيامرز و آنان را به پاس تربيت صحيح من در كودكى در آغوش مهر و رحمت خويش جاى ده.
خداوندا، من آن گويم كه آن شاعر عاشق على عليه السلام گفت:
لاعذب الله امى إنها شربت * حب الوصى وغذتنيه باللبن وكان لي والد يهوى أباحسن * وصرت من ذي وذاأهوى أباحسن (مادرم را عذاب خدا در نگيراد كه جام عشق على پيمود و از راه شير به كام منش فرو ريخت. و پدرى داشتم شيفته ابو الحسن على، و مرا شيفتگى على از اين پدر و مادر به ارث است).
خداوندا، مولايم، سرورم، بزرگ استادم آية الله مولى على معصومى همدانى، آن عارف آگاه را غريق رحمت خود ساز كه علامه روزگار خود بود و مركز دايره درس فقه و عشق خاندان رسالت. آمين يا رب العالمين.
خداوندا، اين نوشته ناچيز را به نشانه خلوص گير، و آن را ذخيره روز بى كسى من ساز، اى آفريدگار بندگان، كه تويى كريم و بخشنده و بهترين كسى كه دست نياز به درگاه او بر آرند و نيازمندان را با دست پر روانه سازد، اى مهربان ترين مهربانان.
اين بنده گنهكار و خاك پاى ولايت مندان ائمه اطهار، احمد رحمانى همدانى گويد: خداوند تكاليفى را بر عهده ما نهاد نه از آن رو كه نيازى به آن داشت چرا
كه خداى بلند مرتبه شكوهمند را نه از طاعت فرمانبران سودى عايد شود و نه از گناه نافرمانان زيانى رسد، بلكه از روى لطف و رحمت و منت نماز و حج و زكات و روزه و جهاد و ولايت را بر ما واجب نمود و هر كدام را شأن و جايگاهى ويژه داد.
نماز خداوند نماز را واجب نمود و آن را از اركان اسلام و ستون دين و چهره آيين خود ساخت، پيامبر خدا صلى الله عليه و آله و سلم فرمود:
(عمود دين نماز است، و نماز نخستين عملى است كه مورد دقت قرار مى گيرد، اگر درست بود به باقى اعمال بنده رسيدگى مى شود، و اگر نه، نه) (1).
امام صادق عليه السلام فرمود: (نخستين چيزى كه بنده بدان سبب مورد محاسبه قرار مى گيرد نماز است، اگر پذيرفته شد اعمال ديگرش نيز پذيرفته مى شود، و اگر مردود شد ساير اعمالش نيز مردود خواهد شد). (2) (يونس بن يعقوب گويد: از امام صادق عليه السلام شنيدم كه مى فرمود: يك حج از همه دنيا برتر است، و يك نماز واجب از هزار حج برتر).
رسول خدا صلى الله عليه و آله و سلم فرمود: (هر چيزى را چهره اى است، و چهره دين شما نماز است) (3).
زكات و زكات را براى پيرايش آلودگيهاى نفس، رشد و بارورى روزى، آزمايش
توانگران و كمك به تهيدستان واجب ساخت. امام صادق عليه السلام فرمود: (اگر مردم زكات مالهاى خود را مى پرداختند هيچ مسلمانى تهيدست و نيازمند باقى نمى ماند و با سهمى كه خدا براى او واجب نموده بى نياز مى شد. مردم، تهيدست و نيازمند و برهنه نشدند جز به گناه توانگران) (1).
حج و حج را به عنوان پشتوانه دين، ميهمانى و زيارت خدا، جهاد ضعيفان، حفظ مصالح دين و دنياى مردم و آشنايى ملتها با يكديگر واجب نمود. هشام بن حكم گويد: از امام صادق عليه السلام از فلسفه حج پرسيدم، امام عليه السلام در ضمن بيانات خود فرمودند: (خداوند آفريدگان را آفريد و آنان را از امور دين و طاعت و مصلحت امور دنيوى به مقدار لازم فرمان داد و از جمله به حج، تا مردم از سراسر عالم از خاور و باختر گرد آيند و با هم آشنايى يابند) (2).
روزه و روزه را براى پالايش بدن، احساس تشنگى و گرسنگى، جلوگيرى از شهوتها و خواهشهاى نفس و پرورش اراده واجب ساخت. امام على بن موسى الرضا عليه السلام فرمود: (مردم را فرمان روزه دادند تا درد گرسنگى و تشنگى را بچشند و از اين رهگذر بر فقر و تهيدستى آخرت راه برند (و به فكر چاره افتند) (3).
امام صادق عليه السلام فرمود: (هر چيزى را زكاتى است، و زكات بدنها روزه است) (1).
جهاد و جهاد را واجب ساخت تا امت اسلام در زمين بگردند، و آن را درى به سوى بهشت، و مايه عزت پدران و سرافرازى فرزندان ساخت. عثمان بن مظعون گويد: (به رسول خدا صلى الله عليه و آله و سلم عرضه داشتم: مرا نفس وسوسه مى كند كه سر به بيابان گذارم و در كوهها به سر برم، فرمود: اى عثمان، چنين مكن، زيرا سياحت امت من جنگ و جهاد است) (2).
پيامبر صلى الله عليه و آله و سلم فرمود: (بجنگيد تا مجد و عظمت را براى فرزندان خود به ارث گذاريد).
امام باقر عليه السلام فرمود: (همه خوبيها در شمشير و زير سايه شمشير است) (3).
پيامبر گرامى صلى الله عليه و آله و سلم فرمود: (اسبان جنگجويان، اسبان آنها در بهشت است) (4).
على عليه السلام فرمود: (جهاد درى از درهاى بهشت است كه خداوند آن را به روى دوستان ويژه خود گشوده است) (1).
پيامبر گرامى صلى الله عليه و آله و سلم فرمود: (هر كه بميرد و نجنگيده باشد و در انديشه جنگ هم نبوده باشد با نوعى از نفاق مرده است) (2).
ولايت و ولايت را واجب نمود و آن را كليد راه خود و رهنماى همه احكام و واجبات قرار داد.
برادران، دوستان و عزيزان! من خداوند و پيامبران و فرشتگان و اولياى او را گواه مى گيرم كه معتقدم هر كس به ولايت على بن ابى طالب و اولاد معصوم او - كه درود خدا بر همگى آنان باد - معترف باشد به توحيد و ولايت خدا و ولايت و رسالت محمد صلى الله عليه و آله و سلم اعتراف نموده، و هر كه جامه ولايت على و اولاد گرامى او را از تن در آورد جامه ولايت خدا و رسولش را از تن در آورده است، زيرا خداى بزرگ ولايت على عليه السلام را در جايگاهى نهاده كه اگر به مردم ابلاغ نگردد به منزله آن است كه پيامبر صلى الله عليه و آله و سلم رسالت الهى را انجام نداده و پيام خدا را به گوش مردم نرسانيده است، و بديهى است كه اگر رسالت الهى تبليغ نشده باشد اصلا اسلام تبليغ نگرديده است.
خواننده گرامى، به ديده انصاف به اين آيه بنگر و گفتار مفسران اهل سنت را درباره آن ملاحظه كن:
يا أيها الرسول بلغ ما انزل اليك من ربك وان لم تفعل فما بلغت رسالته والله يعصمك من الناس ان الله لايهدى القوم الكافرين (3).
(اى پيامبر، آنچه را كه از سوى پروردگارت بر تو نازل شده به مردم برسان، كه اگر نرسانى اداى رسالت نكرده اى، و خداوند تو را از گزند مردم نگاه مى دارد، خدا گروه كافران را راه نمى نمايد).
شهاب الدين آلوسى (م 1270) گفته اند: مراد آيه آن است كه اگر پيامى را كه
اينك به تو گفته اند نرسانى گويى اصلا تبليغ رسالت نكرده اى (1).
و نيز گويد:
ابن عباس گفته است: اين آيه درباره على عليه السلام نازل شد، آنجا كه خداى سبحان پيامبر صلى الله عليه و آله و سلم را دستور داد كه مردم را از ولايت على عليه السلام آگاه كند (در روز غدير خم)، رسول خدا صلى الله عليه و آله و سلم بيم آن داشت كه مردم بگويند: جانب پسر عموى خود را گرفت و به او تمايل نشان داد، و در اين باره بر او طعن زنند، پس خداوند اين آيه را به او وحى كرد. رسول خدا صلى الله عليه و آله و سلم در روز غدير خم به معرفى ولايت على عليه السلام برخاست و دست او را گرفت و گفت: (هر كه من مولاى اويم پس على مولاى او است، خداوندا، دوست او را دوست بدار، و دشمن او را دشمن باش) (2).
شيخ محمد عبده گويد: ابن ابى حاتم وابن مردويه وابن عساكر از ابى سعيد خدرى روايت كرده اند كه: اين آيه در روز غدير خم درباره على بن ابى طالب عليه السلام نازل شده است (1).
جلال الدين سيوطى گويد: ابن مردويه از ابن عباس روايت نموده كه گفت: ما در زمان رسول خدا صلى الله عليه و آله و سلم اين آيه را چنين مى خوانديم:
(يا ايها الرسول بلغ ما انزل اليك من ربك (أن عليا مولى المؤمنين)..).
و نيز به سندش از ابو سعيد خدرى آورده كه گفت: اين آيه در روز غدير خم بر رسول خدا صلى الله عليه و آله و سلم نازل شد (2).
فخر رازى (م 606) گويد: مفسران در سبب نزول اين آيه وجوهى گفته اند...
وجه دهم: اين آيه در فضيلت على بن ابى طالب عليه السلام نازل شده است. چون اين آيه نازل شد پيامبر دست او را گرفت و گفت: (هر كه من مولاى اويم پس على مولاى او است، خداوندا! دوست او را دوست بدار، و دشمن او را دشمن باش). عمر، على را ديد و گفت: (گوارايت باد اى پسر ابو طالب، تو مولاى من و مولاى هر مرد و زن مؤمنى شدى)! و اين قول ابن عباس وبراء بن عازب و محمد بن على امام باقر) عليه السلام است (1).
حافظ ابو القاسم حسكانى گويد: ابو اسحاق حميدى گويد: اين آيه درباره على بن ابى طالب عليه السلام نازل شد (2).
اينك براى تكميل بحث، نظر علامه طباطبائى رحمه الله را مى آوريم:
اين كه نرساندن اين پيام (ولايت) مستلزم نرساندن احكام ديگر است تنها به خاطر اهميت آن است و چنين مى رساند كه رابطه آن با ساير احكام به گونه اى است كه اگر بدان بى توجهى شود در حقيقت به ساير احكام بى توجهى شده و احكام مانند جسمى بى روح گرديده كه فاقد حيات و حس و حركت است. در اين صورت آيه كاشف از آن است كه خداى سبحان پيامبر خود صلى الله عليه و آله و سلم را مأمور حكمى نموده كه امر دين بدان كمال مى يابد و بر كرسى قرار مى نشيند. بديهى است كه در چنين امر مهمى انتظار رود كه مردم با آن مخالفت كنند و كار را بر پيامبر صلى الله عليه و آله و سلم چنان واژگون سازند كه بنايى كه از دين ساخته ويران شود و اجزاى آن از هم بپاشد. اين مطلب را پيامبر صلى الله عليه و آله و سلم به خوبى حدس مى زد و بر اين دعوت از مردم بيم داشت، و پيوسته تبليغ آن را به تأخير مى انداخت تا موقعيتى مناسب
و فضاى امنى بيابد بدان اميد كه دعوتش ثمر بخشد و كوشش بى دريغش هدر نرود. اما خداوند او را به تبليغ سريع دستور داد و اهميت حكم را به او گوشزد نمود و وعده داد كه او را از گزند مردم نگاه دارد (يعنى حضرتش را نگاه داشت از اين كه در معرض تهمت قرار گيرد و بگويند او سلطان است نه پيامبر، و اگر نه خوف پيامبر صلى الله عليه و آله و سلم بر خودش نبود)... و اين بيان تأييد مى كند رواياتى را كه از طريق عامه و خاصه رسيده كه اين آيه درباره ولايت على عليه السلام نازل شد و خداوند امر به تبليغ آن فرمود، و پيامبر صلى الله عليه و آله و سلم بيم داشت كه او را در مورد پسر عمويش متهم كنند (1)...
حديث غدير 1 - ابن كثير گويد: ابو جعفر محمد بن جرير طبرى صاحب تفسير و تاريخ نسبت به حديث غدير اعتناى فراوان داشته و دو جلد كتاب درباره آن گرد آورده وطرق والفاظ آن را در آنها آورده است. (2) 2 - علامه امينى رحمه الله گويد: علامه مقبلى كه در جلد 1 ص 142 شرح حال او را آورديم بعد از ذكر طرق اين حديث گويد: اگر چنين حديثى امر معلومى نباشد پس هيچ امر معلومى در دين نخواهيم داشت.
و سيد امير محمد صنعانى كه در كتاب (الروضة الندية شرح تحفة العلوية) نام او آمده گويد: حديث غدير در نزد بيشتر پيشوايان علم حديث، متواتر است.
حافظ ذهبى در كتاب (تذكرة الحفاظ) در شرح حال طبرى گويد: محمد بن جرير طبرى درباره آن كتابى نوشته است، و من بر آن اطلاع يافتم و از كثرت طرق آن
در شگفت ماندم. (1) 3 - علامه شيخ قندوزى گويد: از ابو المعالى جوينى ملقب به امام الحرمين كه استاد ابوحامد غزالى بوده است نقل است كه تعجب مى كرد و مى گفت: در بغداد كتابى را در دست صحافى ديدم كه شامل روايات حديث غدير خم بود و بر روى آن نوشته بود: جلد بيست و هشتم از طرق حديث (من كنت مولاه فعلى مولاه)، و پس از آن جلد بيست و نهم شروع خواهد شد. (2) 4 - علامه ابن مغازلى شافعى (م 483) گويد: از شهربن حوشب از ابوهريره روايت است كه گفت: هر كه روز هيجدهم ذى حجه را روزه بدارد ثواب شصت ماه روزه براى او نوشته شود، و آن روز غدير خم است كه پيامبر صلى الله عليه و آله و سلم دست على بن ابى طالب را گرفت و فرمود: آيا من به مؤمنان از خودشان سزاوارتر نيستم؟ گفتند: چرا، اى رسول خدا. فرمود: (هر كه من مولاى اويم پس على مولاى او است). عمر بن خطاب گفت: به به به تو اى على بن ابى طالب كه مولاى من و مولاى هر مؤمنى گشتى! آن گاه خداوند اين آيه را فرستاد: اليوم اكملت لكم دينكم. (3) و زيد بن ارقم گويد: رسول خدا صلى الله عليه و آله و سلم فرمود: هر كه من ولى او هستم على ولى او (يا مولاى) او است.
وابوسعيد خدرى گويد: رسول خدا صلى الله عليه و آله و سلم فرمود: هر كه من مولاى اويم پس على مولاى او است. خداوندا، دوست او را دوست بدار و با دشمنش دشمن باش. (4)
ابو القاسم فضل بن محمد گويد: اين حديث صحيحى از رسول خدا صلى الله عليه و آله و سلم است، و حديث غدير خم را از رسول خدا صلى الله عليه و آله و سلم نزديك صد نفر كه عشره مبشره (ده تنى كه رسول خدا بشارت بهشت به آنان داده) از آنانند روايت كرده اند، و آن حديث ثابتى است و ايرادى براى آن نمى شناسم، و اين فضيلت خاص على عليه السلام است كه هيچ كس با او شركت ندارد. (1)
باب اول پيرامون مناقب امير مؤمنان عليه السلام
فصل 1 پاره اى از اخبار عامه در حقانيت امير مؤمنان على عليه السلام 1 - رسول گرامى اسلام صلى الله عليه و آله و سلم فرمود: اى على، اگر بنده اى به اندازه سالهايى كه نوح ميان قوم خود پيامبرى كرد خدا را پرستش كند، و برابر كوه احد طلا داشته و همه را در راه خدا انفاق كند، و چندان عمر دراز يابد كه هزار سال پياده حج نمايد، آن گاه مظلومانه ميان صفا و مروه كشته شود، و با اين همه تو را دوست نداشته و به ولايت تو معتقد نباشد بوى بهشت را نخواهد شنيد و داخل آن نخواهد شد. (1) 2 - پيامبر صلى الله عليه و آله و سلم فرمود: اى عمار، اطاعت على اطاعت من است، و اطاعت من اطاعت خداست. (2) 3 - رسول خدا صلى الله عليه و آله و سلم فرمود: اى على، هر كه از من جدا شود از خدا جدا شده، و هر كه از تو جدا شود از من جدا شده است. (3) 4 - رسول خدا صلى الله عليه و آله و سلم به عمار فرمود: اگر همه مردم به راهى رفتند وعلى به راه
دگر، تو به راه على بن ابى طالب عليه السلام برو و مردم را رها ساز. (1) 5 - رسول خدا صلى الله عليه و آله و سلم فرمود: اى على، تو حجت خدايى، تو باب خدايى، تو راه به سوى خدايى، تو آن خبر بزرگى (نبأ عظيم)، تو شاهراه راستى، تو مثل اعلاى خدايى، تو پيشواى مسلمانان و امير مؤمنان و بهترين اوصيا و سرور راستگويان و درستكارانى.
اى على، تو فاروق اعظمى (كه ميان حق و باطل به خوبى فرق مى نهى)، و تو صديق اكبرى (كه پيش از همه مرا تصديق نموده اى و در گفتار و كردار راستى)، حزب تو حزب من است، و حزب من حزب خداست، و حزب دشمنان تو حزب شيطان است. (2) 6 - رسول خدا صلى الله عليه و آله و سلم فرمود: خداوند، على و همسرش و فرزندانش را حجتهاى خويش بر آفريدگانش قرار داده است، آنان در ميان امت من درهاى دانشند، هر كه به آنان راه يافت به راه راست هدايت يافته است. (3) 7 - رسول خدا صلى الله عليه و آله و سلم فرمود: هر كه از اين شادمان است كه چون تند باد از صراط بگذرد و بى حساب به بهشت در آيد بايد ولى من و وصى من و همراه من و جانشين من بر خانواده ام يعنى على بن ابى طالب را دوست بدارد، و هر كه از اين شادمان است كه به آتش دوزخ در آيد از ولايت او دست كشد. به عزت و جلال پروردگارم سوگند كه او است همان باب خدا كه جز از آن در به سوى خدا راهى نيست، و اوست راه راست، و اوست آن كه خداوند از ولايت او خواهد پرسيد. (4)
8 - ابن عباس گويد: به زودى آشوبى رخ مى دهد، هر يك از شما آن را دريافت بر او باد كه به يك خصلت از كتاب خدا بچسبد و دست از دامن على عليه السلام بر ندارد، زيرا از رسول خدا صلى الله عليه و آله و سلم شنيدم كه (با اشاره به على) مى فرمود:
اين نخستين كسى است كه به من ايمان آورده، و نخستين كسى است كه (در قيامت) با من دست خواهد داد، او فاروق اين امت است كه ميان حق و باطل فرق مىنهد، او رئيس مؤمنان است و مال رئيس ظالمان، او است صديق اكبر، او باب من است كه از راه او به من وارد شوند، و او پس از من جانشين من است. (1) 9 - رسول خدا صلى الله عليه و آله و سلم فرمود: به زودى پس از من فتنه اى رخ مى دهد، هر گاه چنين شد به دامن على بن ابى طالب چنگ زنيد، كه او نخستين كسى است كه (در قيامت) مرا مى بيند و با من دست مى دهد، و او در آسمان بالا با من است، و او است جدا سازنده ميان حق و باطل. (2) 10 - على عليه السلام فرمود: بى شك اگر خداى متعال مى خواست همانا خود را (مستقيما) به مردم مىشناساند، ليكن ما را درها و راه ورود به خود و جهتى كه از آن به سوى او متوجه شوند قرار داده است، پس آنان كه از ولايت ما منحرف شوند يا ديگران را بر ما برترى دهند در حقيقت از راه خدا جدا شده اند (و از صراط به دوزخ درافتند). (3) 11 - پيامبر صلى الله عليه و آله و سلم فرمود: اى على، هر كه مرا اطاعت كند خدا را اطاعت نموده، و هر كه تو را اطاعت كند مرا اطاعت نموده، و هر كه مرا نافرمانى كند خدا را نافرمانى نموده، و هر كه تو را نافرمانى كند مرا نافرمانى نموده است. (4)
12 - رسول خدا صلى الله عليه و آله و سلم فرمود: على بن ابى طالب دروازه دين است، هر كه به آن در آيد مؤمن است، و هر كه از آن بيرون شود كافر است. (1) 13 - ام سلمه گويد: از رسول خدا صلى الله عليه و آله و سلم شنيدم كه مى فرمود: على با قرآن است و قرآن با على است، از هم جدا نمى شوند تا در حوض (كوثر) بر من وارد شوند. (2) 14 - ام سلمه هميشه مى گفت: على بر حق است، هر كه از او پيروى كند از حق پيروى نموده، و هر كه او را رها كند حق را رها كرده است، اين پيمانى است كه پيش از اين روز گرفته شده است. (3) 15 - از ابوذر رضى الله عنه درباره اختلاف مردم پرسيدند، گفت: بر تو باد به كتاب خدا و آن بزرگمرد: على بن ابى طالب عليه السلام، كه من از رسول خدا صلى الله عليه و آله و سلم شنيدم مى فرمود: على با حق است و حق با او و بر زبان او است، و حق بر همان محورى مى گردد كه على مى گردد. (4) 16 - شهربن حوشب گويد: نزد ام سلمه - رضى الله عنها - بودم كه مردى اجازه ورود خواست، ام سلمه گفت: كيستى؟ گفت: ابوثابت مولاى على بن ابى طالب عليه السلام. ام سلمه گفت: خوش آمدى ابوثابت، داخل شو. ابوثابت داخل شد، ام سلمه به او خوشامد گفت، سپس گفت: اى ابوثابت، آن گاه كه دلها هر كدام به سويى پرواز كرد دل تو به كجا پر كشيد؟ گفت: دلم با على عليه السلام بود.
ام سلمه گفت: به خدايى كه جانم به دست او است موفق شدى، زيرا از رسول خدا صلى الله عليه و آله و سلم شنيدم كه مى فرمود: على با حق و قرآن است، و حق و قرآن با على
است، و اينها از هم جدا نمى شوند تا در حوض كوثر بر من وارد شوند. (1) 17 - پيامبر صلى الله عليه و آله و سلم با اشاره به على عليه السلام فرمود: به دامن اين مرد چنگ زنيد كه او ريسمان محكم خداست. (2) خواننده خردمند اگر آگاهانه بر اين اخبارى كه از كتب معتبر عامه نقل شده مرور كند و با ديده انصاف و ژرف انديشى بدانها بنگرد يقين و اطمينان حاصل مى كند كه اعتراف به ولايت على بن ابى طالب و اولاد معصوم او عليهم السلام از مهمترين و بزرگترين واجبات الهى است. زيرا از اين اخبار به دست آمد كه:
1) آن حضرت عليه السلام ريسمان محكم خدا ميان او و آفريدگان او است (3)، و روشن است كه هر كس ريسمان خدا را از دست بنهد از آسمان (معنويت) به زمين سرنگون شود و پرندگان بدنش را پاره كرده بربايند، يا باد ذرات آن را به مكانهاى دور دست پراكند.
2) آن حضرت شاخه اى از شاخه هاى نبوت است، هر كه به او آويزد نجات يابد، و هر كه از او منحرف شود سرنگون گردد. (4) 3) هر كس پس از پيامبر صلى الله عليه و آله و سلم با جانشينى حضرتش مخالفت ورزد كافر است. (5) 4) هر گاه فتنه اى برخاست بايد ملازم با على عليه السلام بود. (6) 5) او با حق و قرآن است و حق و قرآن با او، و از هم جدا نشوند. (7)
6) او باب آمرزش الهى است، هر كه به آن در آمد مؤمن است، و هر كه از آن بيرون شد كافر است.
7) ولايت او ولايت رسول خدا صلى الله عليه و آله و سلم است، و ولايت رسول خدا صلى الله عليه و آله و سلم ولايت خداست (1).
8) هر كه از او جدا شود از پيامبر صلى الله عليه و آله و سلم جدا شده، و هر كه از پيامبر صلى الله عليه و آله و سلم جدا شود از خدا جدا شده است. (2) 9) اطاعت او اطاعت پيامبر صلى الله عليه و آله و سلم است، و اطاعت پيامبر صلى الله عليه و آله و سلم اطاعت خداست. (3) 10) اگر همه مردم به راهى رفتند وعلى عليه السلام به راهى، بايد به راهى رفت كه على عليه السلام رفته است. (4) 11) هر كه پيروى او كند پيروى حق كرده، و هر كه او را رها كند حق را رها كرده است. (5) 12) او است كه ميان حق و باطل جدايى مى افكند، و اوست باب خدا كه بايد از آن در به سوى خدا رفت. (6) 13) هر كه از او منحرف شود يا ديگرى را بر او برترى دهد از راه راست به دور افتاده است. (7) 14) او دروازه دين است، هر كه به آن در آمد مؤمن است، و هر كه از آن
بيرون شد كافر است. (1) 15) خداوند او و همسر و فرزندان او عليهم السلام را بر آفريدگان خود حجت ساخته است. (2) 16) هر كه به بهشت شادمان است بايد ولايت او را بپذيرد، و هر كه به آتش دوزخ شادمان است دست از ولايتش بردارد. (2) 17) حزب او حزب پيامبر صلى الله عليه و آله و سلم و حزب پيامبر صلى الله عليه و آله و سلم حزب خداست، و حزب دشمنان او حزب شيطان است. (4) 18) او نخستين گرونده به خداست، و وزير پيامبر صلى الله عليه و آله و سلم و پرداخت كننده دين او است. (5) اكنون كه سخن بدين جا كشيد شايسته است به نكته مهمى اشاره كنيم كه دلالت دارد بر آن كه ولايت لازم ترين و سخت ترين واجبات است، و آن نكته اين كه: واجبات گذشته گر چه همگى از ستونها و پايه هاى دينند اما خداوند در برخى از اوقات و احوال در ترك آنها رخصت داده است مگر ولايت را كه در هيچ حال رخصتى در ترك آن نيست. اينك احاديثى در اين زمينه:
1) ابوالعلاء ازدى گويد: از امام صادق عليه السلام شنيدم كه مى فرمود: (خداوند پنج چيز را بر خلق خود واجب نمود، در چهار چيز از آنها رخصت داد و در يكى
هيچ رخصت نداد). (1) علامه مجلسى رحمه الله گويد: رخصت در نماز مانند كوتاه كردن نماز در سفر، تأخير انداختن آن از وقت فضيلت در صورت داشتن عذر، ترك بسيارى از واجبات آن در برخى اوقات، واجب نبودن آن بر زن در حال حيض و نفاس و بر كسى كه آب و خاك براى وضو و تيمم ندارد، بنابر قولى. و رخصت در زكات براى كسى كه مالش به حد نصاب نرسيده يا شرايط ديگر را ندارد. رخصت در حج براى كسى كه فاقد استطاعت مالى يا شرايط ديگر است. رخصت در روزه درباره مسافر و افراد مسن و مبتلا به بيمارى عطش و امثال آنان. اما ولايت تا زمانى كه تكليف باقى است هيچ گاه ساقط نمى شود. (2) 2) سلمان فارسى رضى الله عنه گويد: نزد رسول خدا صلى الله عليه و آله و سلم بوديم كه عربى بيابانى بر ما وارد شد، ايستاد و سلام كرد، سلام او را پاسخ داديم، گفت: آن ماه شب چهارده و چراغ شبهاى تار: محمد رسول خداى پادشاه دانا كدامين شماست؟ آيا اين مرد نيكو چهره است؟ گفتيم: آرى. پيامبر صلى الله عليه و آله و سلم فرمود: اى برادر عرب، بنشين.
گفت: اى محمد، قبل از آن كه تو را ببينم به تو ايمان آورده ام و پيش از آن كه با تو ملاقات كنم تو را تصديق نموده ام، جز آن كه امر ناگوارى از تو به من رسيده!
فرمود: چه چيزى از من به شما رسيده است؟ گفت: ما را به يگانگى خدا و رسالت خود فرا خواندى و تو را اجابت كرديم، سپس ما را به نماز و زكات و حج و روزه و جهاد فراخواندى باز هم تو را اجابت كرديم، آن گاه به اين همه از ما راضى نشدى تا آن كه ما را به ولايت و دوستى عموزاده ات على بن ابى طالب فراخواندى! آيا اين ولايت را از سوى خود واجب ساختى يا فرمان آسمانى
است كه خداوند واجب نموده است؟ فرمود: نه، بلكه خداوند آن را بر اهل آسمانها و زمين واجب نموده. (پيامبر صلى الله عليه و آله و سلم به سخن خود ادامه دادند تا آن كه فرمودند) در جنگ احد پس از فراغ از دفن عمويم حمزه نشسته بودم كه جبرئيل بر من فرود آمد و گفت: اى محمد، خداوند تو را سلام مى رساند و گويد: من نماز را واجب ساختم و آن را از بيمار و ديوانه و كودك نا بالغ برداشتم، روزه را واجب نمودم و از مسافر برداشتم، حج را واجب نمودم و از بيمار برداشتم، زكات را واجب نمودم و از تهيدست برداشتم، و دوستى على بن ابى طالب را واجب نمودم بر اهل آسمانها و زمين و براى هيچ كس در ترك آن رخصت ندادم. (1) 3) ابو بصير گويد: به امام صادق عليه السلام گفتم: چرا بايد در نماز بر ميت پنج تكبير زد و مخالفان ما چهار تكبير مى زنند؟ فرمود: زيرا پايه هايى كه اسلام بر آنها بنا شده پنج است: نماز، زكات، روزه، حج و ولايت ما خاندان، و خداوند براى هر پايه اى يك تكبير بر ميت قرار داده است، و شما به هر پنج پايه اقرار داريد، اما مخالفان شما به چهار چيز از آنها اقرار نموده و يكى را منكر شده اند، از اين رو بر مردگان خود چهار تكبير مى زنند و شما پنج تكبير. (2) 4) امام باقر عليه السلام فرمود: اسلام بر پنج پايه نهاده شده: برپا داشتن نماز، پرداخت زكات، حج خانه خدا، روزه ماه رمضان و ولايت ما خاندان. خداوند در چهار تاى آنها رخصت نهاده و در ولايت رخصتى ننهاده است. هر كه مال ندارد زكات بر او نيست، هر كه مال ندارد حج بر او نيست، هر كه بيمار است نشسته نماز مى خواند و ماه رمضان را افطار مى كند، اما ولايت در همه حال، سالم باشد يا
بيمار، پول دار باشد يا بى پول، لازم است و رخصتى در ترك آن نيست. (1) 5) سلمان فارسى رضى الله عنه گويد: نزد رسول خدا صلى الله عليه و آله و سلم بوديم كه عربى بيابانى از قبيله بنى عامر آمد، ايستاد، سلام كرد و گفت: اى رسول خدا، فرستاده شما آمد ما را به اسلام فرا خواند، ما اسلام آورديم. سپس ما را به نماز و روزه و جهاد فرا خواند، آنها را كارهاى نيكو و پسنديده اى ديديم (و عمل كرديم)، آن گاه ما را از زنا، دزدى، غيبت و ناشايست باز داشتى و ما باز ايستاديم، اينك فرستاده شما گويد بر ما لازم است كه دامادت على بن ابى طالب را دوست بداريم! راز اين چيست در حالى كه آن را عبادت نمى دانيم؟ رسول خدا صلى الله عليه و آله و سلم فرمود: به جهت پنج خصلت:
1) در روز بدر پس از جنگ نشسته بودم كه جبرئيل عليه السلام فرود آمد و گفت:
خداوند تو را سلام مى رساند و مى فرمايد: امروز به وجود على بر فرشتگانم مباهات كردم آن گاه كه (الله اكبر) گويان ميان صفها مى گشت و فرشتگان هم با او تكبير مى گفتند. به عزت و جلالم سوگند كه دوستى او را جز در دل كسى كه دوستش مى دارم، و دشمنى او را جز در دل كسى كه دشمنش مى دارم نمى اندازم.
2) من در روز احد پس از فراغ از دفن عمويم حمزه نشسته بودم كه جبرئيل نزد من آمد و گفت: اى محمد، خداوند مى فرمايد: من نماز را واجب كردم و آن را از بيمار (يعنى زن در حال حيض و نفاس) برداشتم، روزه را واجب نمودم و آن را از بيمار و مسافر برداشتم، حج را واجب ساختم و آن را از تهيدست بينوا برداشتم، زكات را واجب ساختم و آن را از كسى كه مالش به حد نصاب نرسيده برداشتم، و دوستى على بن ابى طالب را قرار كردم و هيچ رخصتى در ترك آن
وجود ندارد.
3) خداوند هيچ كتابى را فرو نفرستاده و خلقى نيافريده جز آن كه سرورى براى آن نهاده، قرآن سرور كتابهاى آسمانى، جبرئيل - يا اسرافيل - سرور فرشتگان، من سرور پيامبران وعلى سرور اوصياست. هر امرى سرورى دارد و دوستى من وعلى سرور همه طاعتهايى است كه اهل قرب با آن به خداوند نزديكى مى جويند.
4) خداوند در دلم افكند كه دوستى او درخت طوبايى است كه خداوند به دست (قدرت) خويش كاشته است.
5) جبرئيل عليه السلام گفت: چون روز قيامت شود منبرى در سمت راست عرش براى تو نهند و پيامبران ديگر همگى در سمت چپ و برابر عرش قرار دارند، و براى على به جهت گرامى داشت او يك كرسى در كنار تو نهند.
پس كسى كه اين ويژگيها را دارد بر شما واجب است كه او را دوست بداريد. آن مرد عرب گفت: به چشم، اطاعت خواهيم كرد. (1)
فصل 2 القاب و كنيه هاى امام على عليه السلام 1 - امير النحل نحل زنبور عسل را گويند. شاعرى گفته است:
ولايتي لامير النحل تكفيني * عند الممات وتغسيلي وتكفيني وطينتي عجنت من قبل تكويني * من حب حيدر كيف النار تكويني (ولايت و دوستى من با امير نحل، در وقت مرگ و غسل و كفن مرا كفايت مى كند. سرشت من پيش از آفرينشم با دوستى حيدر آميخته، پس چگونه آتش مرا خواهد سوخت؟) 1 - علامه سبط ابن جوزى گويد: مؤمنان به زنبور عسل مانند، زيرا زنبور عسل چيز پاكيزه مى خورد و چيز پاكيزه مىنهد، وعلى امير مؤمنان است. (1) 2 - امام صادق عليه السلام فرمود: محققا شما در ميان مردم مانند زنبور عسل در ميان پرندگان هستيد. اگر پرندگان از محتواى درون زنبور عسل با خبر بودند يك زنبور عسل باقى نمى ماند و همه را مى خوردند همچنين اگر مردم از محبتى كه
شما از ما خاندان در دل داريد با خبر مى شدند شما را با زخم زبانهاشان مى خوردند و در نهان و آشكار به شما ناسزا مى گفتند. خداوند رحمت كند بنده اى از شما را كه بر ولايت ما باشد. (1) 2 - الأنزع البطين انزع از ماده (نزع) است به معناى كسى كه موى جلوى سر او ريخته باشد، و نيز به معناى كنده شدن و بريده شدن از چيزى است از جمله از شرك و گناه.
بطين از (بطن) است به معناى كسى كه شكم بزرگ دارد، و نيز كسى كه باطنش از علم سرشار است.
3 - رسول خدا صلى الله عليه و آله و سلم فرمود: اى على، خداوند تو را و خاندان و شيعيان و دوستان شيعيان تو را آمرزيده است، پس مژده باد تو را كه تو انزع بطين هستى، از شرك بريده اى و از علم سرشارى. (2) 4 - علامه سبط ابن جوزى گويد: او را بطين گويند، زيرا باطنش سرشار از علم بود، او خود مى گفت: (اگر برايم بالشى تا كنند (بر آن نشينم و) همانا در تفسير بسم الله الرحمن الرحيم برابر يك بار شتر مطلب گويم). و او را انزع گويند، زيرا از شرك بريده بود. (3) 5 - ابن اثير گويد: در وصف على عليه السلام آمده كه او انزع بطين بود. آن حضرت موى جلو سرش ريخته بود، و شكمى بزرگ داشت. و گويند: معنايش آن است كه او از شرك بريده بود و باطن او از علم و ايمان سرشار بود. (4)
6 - ابن منظور گويد: تازيان ريختگى موى جلو سر را دوست مى دارند، و چنين كسى را به فال نيك مى گيرند. (1) 3 - يعسوب الدين 7 - آن حضرت را يعسوب الدين ويعسوب المؤمنين ناميده اند، زيرا يعسوب ملكه زنبوران عسل است كه از همه قوى تر و هوشيارتر است، بر در كندو مىايستد و هر زنبورى كه عبور مى كند دهانش را مىبويد، اگر بوى بدى از او بشنود مى فهمد كه از گياه بدى استفاده كرده، پس او را دو نيم مى كند و بر در كندو مى افكند تا زنبورهاى ديگر عبرت گيرند. على عليه السلام نيز بر در بهشت مىايستد و دهان مردم را مىبويد، هر كسى را كه بوى دشمنى خود از او بشنود در آتش دوزخ مى افكند. (2) 4 - ابو تراب ابو تراب به معناى پدر خاك، يا دمساز خاك، يا پدر و رئيس خاكيان است.
8 - شاعر بزرگ، شيخ كاظم ازرى رحمه الله گويد:
لم تكن هذه العناصر الا * من هيولاه حيث كان أباها (اين عناصر (چهار گانه) از ماده او به وجود آمده اند، زيرا كه او پدر عناصر است.) 9 - شاعر توانا عبد الباقي افندى مصرى رحمه الله گويد:
يا ابا الاوصياء انت لطه * صهره وابن عمه واخوه ان لله في معانيك سرا * اكثر العالمين ما علموه
انت ثانى الاباء في منتهى الدو * ر وآباؤه تعد بنوه (اى پدر اوصيا، تو داماد و عموزاده و برادر طاها (پيامبر خدا) هستى).
(خدا را در وجود تو اسرارى است كه بيشتر مردم عالم نمى دانند).
(تو در آخر دايره وجود (در قوس صعود) آن دومين پدر هستى كه پدرانش فرزندان او به حساب مى آيند).
10 - شيخ علاء الدين سكتوارى در محاضرة الأوائل (ص 113) گويد: نخستين كسى كه به كنيه (ابو تراب) ناميده شد على بن ابى طالب رضى الله عنه است، اين كنيه را رسول خدا صلى الله عليه و آله و سلم به او داد آن گاه كه ديد او بر روى زمين خوابيده و خاك بر پهلوى او نشسته است، از روى لطف و مهربانى به او فرمود: برخيز اى ابو تراب.
و اين محبوب ترين القاب او به شمار مى رفت، و از آن پس، به بركت نفس محمدى اين كرامتى براى او گرديد، زيرا خاك خبرهاى گذشته و آينده تا روز قيامت را براى او باز مى گفت. اين را بفهم كه رازى است بى پرده. (1) 11 - عباية بن ربعى گويد: به عبد الله بن عباس گفتم: رسول خدا صلى الله عليه و آله و سلم از چه رو على عليه السلام را ابو تراب ناميد؟ گفت: از آن رو كه على عليه السلام صاحب زمين و حجت خدا بر اهل آن پس از رسول خداست، و بقاى زمين و آرامش آن به او است، و از رسول خدا صلى الله عليه و آله و سلم شنيدم مى فرمود: چون روز قيامت شود و شخص كافر پاداش و نزديكى و كرامتى را كه خداى متعال براى شيعيان على آماده نموده ببيند گويد:
(اى كاش من ترابى بودم) يعنى كاش از شيعيان على (ابو تراب) بودم. و اين است معناى اين آيه كه كافر گويد: كاش من تراب (خاك) بودم. (2) علامه مجلسى رحمه الله در بيان اين جمله گويد: ممكن است ذكر آيه در اينجا براى
بيان علت ديگرى در نامگذارى آن حضرت به ابو تراب باشد، زيرا شيعيان او به جهت تذلل بيش از اندازه و تسليم بودن در برابر فرمانهاى حضرتش تراب ناميده شده اند - چنان كه در آيه كريمه آمده - و چون آن حضرت صاحب و پيشوا و زمامدار آنهاست ابو تراب نام گرفته است. (1) 5 - أمير المؤمنين 12 - رسول خدا صلى الله عليه و آله و سلم فرمود: اگر مردم مى دانستند كه على از چه زمانى امير مؤمنان ناميده شد هرگز فضائل او را انكار نمى كردند. وى آن گاه اين لقب گرفت كه آدم ميان روح و جسد بود (و هنوز آفرينش او كامل نگشته بود)، و آن گاه كه خداوند (در عالم ذر از آفريدگان اقرار گرفت و) فرمود: (آيا من پروردگار شما نيستم؟ گفتند: چرا). فرمود: (من پروردگار شما هستم، و محمد پيامبر شماست، وعلى امير شما.). (2) 13 - جابر بن يزيد گويد: به امام باقر عليه السلام گفتم: چرا امير مؤمنان عليه السلام را بدين لقب ناميده اند؟ فرمود: زيرا مؤمنان را آذوقه (علم و معرفت) مى رساند، مگر نشنيده اى كه در كتاب خدا (در داستان يوسف) فرموده: ونمير أهلنا (3) (و خانواده خود را آذوقه مىرسانيم) (4)؟!
14 - امام صادق عليه السلام فرمود: آن حضرت به لقب امير مؤمنان ناميده شده، و امير از ميرة العلم است (خوراك علم رساندن)، زيرا عالمان از علم او بهره مى برند، و علمى را كه از او ستانده اند به كار مى گيرند. (5)
15 - عبد المؤمن گويد: به امام باقر عليه السلام گفتم: از چه رو امير مؤمنان را بدين لقب ناميدند؟ فرمود: زيرا آذوقه رسانى مؤمنان به دست او است، او است كه آنان را خوراك علم مى دهد. (1) 16 - هنگامى كه على عليه السلام به دنيا آمد و رسول خدا صلى الله عليه و آله و سلم به خانه ابى طالب رفت، على عليه السلام به وجد آمد و در چهره رسول خدا صلى الله عليه و آله و سلم خنديد و گفت: (سلام بر تو اى رسول خدا). سپس گفت: (به نام خداوند بخشاينده مهربان، تحقيقا مؤمنان رستگار شدند، آنان كه در نماز خود خشوع دارند). (2) رسول خدا صلى الله عليه و آله و سلم فرمود:
تحقيقا به سبب تو رستگار شدند، به خدا سوگند تو امير آنهايى كه از دانشهاى خود به آنان خوراك معنوى مى دهى، و به خدا سوگند تو رهنماى آنانى و آنان به سبب تو هدايت مى يابند. (3) اشكال از اين اخبار استفاده مى شود كه علت نامگذارى على عليه السلام به أمير المؤمنين آن است كه مؤمنان از دست او خوراك معنوى مى گيرند و او نيز خوراك معنوى آنان را تأمين مى نمايد، و اين مى رساند كه امير از مير گرفته شده و اين خلافى روشن است، زيرا امير بر وزن فعيل از كلمه امر كه مهموز الفاء است گرفته شده، و مير اجوف يائى است و ميان آنها در اشتقاق تناسبى وجود ندارد.
پاسخ پاسخ اين اشكال همان است كه علامه مجلسى رحمه الله فرموده است كه: (ميره با
كسره ميم به معناى جلب كردن و فراهم آوردن طعام است، و پاسخ اين اشكال كه مبدأ اشتقاق امير با مير يكى نيست از چند وجه است:
الف) اين كه قلب صورت گرفته باشد (جا به جايى حروف يا تغيير بعضى به بعض ديگر)، و اين به چند جهت درست نيست و آن جهات روشن است.
ب) آن كه امير فعل مضارع به صيغه متكلم باشد، و آن حضرت اين جمله را مى فرموده (أمير المؤمنين = مؤمنان را آذوقه مى دهم) سپس علم بالغلبه شده و به صورت اسم در آمده و حضرتش بدين نام مشهور گشته است، مانند تأبط شرا كه جمله اى است كه نام شخصى شده است.
ج) مراد آن است كه اميران دنيا را از آن رو امير گويند كه به پندار خودشان عهده دار تهيه خوراك و آذوقه و ما يحتاج مردم در امر معاش آنهايند، وعلى عليه السلام هم امير مؤمنان است و امارتش در امرى بزرگتر از امور فوق است، زيرا به آنان خوراكى مى رساند كه موجب حيات ابدى و نيروى روحانى آنهاست گر چه با ساير اميران در مورد مير جسمانى نيز شريك است، و اين بهترين وجه است). (1) توضيح اين كه در كلمه (قلب) صورت گرفته باشد، درست نيست، زيرا اولا قلب خلاف قاعده ادبى است. ثانيا اگر عين الفعل مير (ياء) به فاء الفعل انتقال يافته باشد مى شود يمر، و زن فعيل آن مى شود: يمير، و روشن است كه مقصود ما حاصل نمى شود زيرا يمير غير از امير است. و اگر منظور از قلب، قلب جوهرى يعنى ابدال باشد، باز هم درست نيست، زيرا دليلى براى اين قلب وجود ندارد.
و اين كه امير فعل مضارع باشد گر چه از وجه اول به واقع نزديكتر است اما باز هم درست نيست، زيرا اگر فعلى به صورت اسم در آمد، بر اساس حكايت
بايد هميشه به يك صورت باشد و حركت آخر آن تغيير نيابد، بنابر اين بايد هميشه أمير المؤمنين به صورت مرفوع خوانده شود در صورتى كه مى دانيم إعراب اين كلمه به حسب عوامل مختلف تغيير مى يابد.
اما وجه سوم كلامى وجيه و قولى لطيف است كه به اندكى توضيح نياز دارد.
توضيح آن كه: رسول خدا صلى الله عليه و آله و سلم واسطه فيض خداوند به موجودات است و هر نعمت مادى و معنوى كه به آفريدگان مى رسد به واسطه آن وجود مقدس است.
و از آن جهت كه على عليه السلام دروازه شهر علم وفقه و حكمت رسول خدا صلى الله عليه و آله و سلم است، و نورش با نور آن حضرت يكى است و از منبع همان نور جدا شده و نفس و روح و جايگاه علم پيامبر صلى الله عليه و آله و سلم است، و آن دو بزرگوار از يك پستان شير معنا خورده اند، و هر دو از نور خداوند جدا گرديده اند، پس على عليه السلام در همه فضائل و مناقب - جز نبوت - شريك رسول خدا صلى الله عليه و آله و سلم است، بنابر اين آن وجود مقدس نيز واسطه فيض خداست و بركات مادى و معنوى از مجراى آن امام بزرگوار به آفريدگان به ويژه به مؤمنان مى رسد. از اين رو مى توان گفت كه آن حضرت امير و سالار مؤمنان است كه مسئوليت فراهم آوردن آذوقه و خوراك معنوى مؤمنان به عهده او است.
براى روشن شدن بحث، به يارى حق در فصل آينده سخنانى از بزرگان علماى عامه و خاصه در اين باره مى آوريم.
فصل 3 گفتار علماى عامه درباره حقيقت محمديه صلى الله عليه و آله و سلم 1 - شيخ سليمان قندوزى گويد: خداوند نخست از نور ذات اقدس خود حقيقت محمديه صلى الله عليه و آله و سلم را كه جامع عوالم غيب و شهود، و محيط به مقامات ملكوتى و جبروتى است آفريد، و محمد صلى الله عليه و آله و سلم را بهترين آفريدگان و مبدأ ايجاد عوالم قرار داد... و از روى لطف او را گرامى داشت و از سر عطوفت او را به سيادت كونين شرافت بخشيد، و او را برزخى ميان وجوب و امكان ساخت... (1) 2 - علامه قسطلانى به نقل صاحب عبقات الانوار گويد: آن حضرت صلى الله عليه و آله و سلم جنس عالى بر همه اجناس، و پدر بزرگ همه موجودات است، و چون زمان به سبب اسم باطن در حق حضرتش بدان انجاميد كه جسم او وجود يابد و روح به آن تعلق گيرد حكم زمان به اسم ظاهر انتقال يافت، پس محمد صلى الله عليه و آله و سلم با كليت خويش جسما و روحا ظهور يافت، بنابر اين گر چه آفرينش ظاهرى آن حضرت به تأخير افتاده است ولى حضرتش گنجينه سر و جايگاه نفوذ امر خداست، و هيچ امرى جز از سوى او نافذ نمى گردد و هيچ خبرى جز از او نقل نمى شود. (2)
3 - علامه دياربكرى به نقل مذكور گويد: هيچ پيامبرى بهره اى از كمالات نمى برد جز از مشكات خاتم پيامبران گر چه آفرينش ظاهرى آن حضرت از آنان تأخير داشته است. زيرا وجود خاكى او به مشكات او مربوط نيست، چرا كه حقيقت پيامبر صلى الله عليه و آله و سلم پيش از همه پيامبران وجود داشته است از آن رو كه او پدر ارواح است همان گونه كه آدم پدر اشباح مى باشد.
4 - و نيز گويد: و در شواهد النبوة آمده: پيامبر ما صلى الله عليه و آله و سلم گر چه در عالم ظاهر در آخر پيامبران قرار گرفته اما در عالم غيب پيشاپيش آنان قرار دارد، چنان كه فرموده است: (من پيامبر بودم آن گاه كه آدم ميان آب و گل بود (و آفرينش او پايان نيافته بود)...
آدم و ساير پيامبران - صرف نظر از مشهد علم ربوبى - تا زمانى كه در صورت جسمانى عنصرى در عالم شهادت ظاهر نگرديده بودند عنوان پيامبرى نداشتند بر خلاف پيامبر ما صلى الله عليه و آله و سلم كه چون به وجود روحانى وجود يافت خداوند او را مژده داد و او را از نبوت بالفعل وى آگاه ساخت، و در همه اديان حكم را به او داد ولى به دست انبيا و رسولان كه نواب او بودند، چنان كه على عليه السلام و معاذ بن جبل در عالم ظاهر به نيابت از آن حضرت به يمن رفتند و احكام را تبليغ نمودند. زيرا نبوت تنها به اعتبار شرع مقرر شده از سوى خداوند ثبوت مى يابد، پس تمام شرايع آسمانى شريعت او هستند كه به دست نواب او به مردم تبليغ مى گردند. و هنگامى كه حضرتش به وجود جسمانى عنصرى ظهور يافت شرايع گذشته را كه به حسب باطن اقتضاى آنها را داشت منسوخ نمود، زيرا اختلاف اسم (الهى) در استعدادها و قابليتها مقتضى اختلاف شرايع است. (1) (و چون تمام اسماء در آن حضرت جمع شده همه شرايع نيز در شريعت او گرد آمد و
گذشته ها منسوخ گرديد).
5 - بوصيرى شاعر در حقيقت محمديه صلى الله عليه و آله و سلم گويد:
محمد سيد الكونين والثقلين * والفريقين من عرب و من عجم (محمد صلى الله عليه و آله و سلم سرور عوالم غيب و شهود و سرور جن و انس و سرور گروههاى عرب و عجم است).
رومى در شرح آن گويد (به طور مختصر): محمد صلى الله عليه و آله و سلم به طور مطلق سرور و اشرف در دو عالم وجود (غيب و شهود) است زيرا اختصاص به دينى دارد كه آشكارترين و برترين اديان حقه است.
فاق النبيين في خلق وفي خلق * و لم يدانوه في علم ولاكرم (در خلق و خلق بر همه پيامبران فائق آمده است، و آنان در علم و كرم به قله شامخ او نرسيدند).
و در شرح آن گفته است: معناى بيت اين است كه آن حضرت در برجستگى طينت و پاكى عنصر و كمال صفا و ملكات فاضله بر همه پيامبران برترى دارد.
وكلهم من رسول الله ملتمس * غرفا من البحر او رشفا من الديم (و همه پيامبران به رسول خدا صلى الله عليه و آله و سلم دست نياز برند تا مشتى از دريايا نمى از ابر گرانبار كمالات او برگيرند).
عصام در شرح اين بيت (به طور مختصر) گويد: اگر گويى: پيامبران ديگر بر حضرت محمد صلى الله عليه و آله و سلم پيشى دارند (بنابر اين بايد برتر باشند). گويم: آنان مسائل مشكل در علم توحيد و صفات الهى را از او پرسيدند و پيامبر ما صلى الله عليه و آله و سلم پاسخ داد و مشكلات آنان را حل نمود... و روح پيامبر ما صلى الله عليه و آله و سلم مقدم بر ارواح پيامبران ديگر است. حاصل آن كه: همه پيامبران نه از ديگرى بلكه از پيامبر ما بهره علمى بردند و طلب شفاعت نمودند، زيرا حضرتش دريايى از علم و ابرى پر بار از
جود و بخشش است. (1) فانه شمس فضل، هم كواكبها * يظهرن انوارها للناس في الظلم رومى در شرح آن گويد: مراد آن است كه معجزات روشن پيامبران از نور پيامبر ما صلى الله عليه و آله و سلم به آنان رسيده است، زيرا آن حضرت خورشيد فضل الهى و رحمت خدا براى همه مردم بود، و پيامبران عليهم السلام مظاهر نور او بوده اند و هر يك بر حسب درجه استعداد و مراتب قابليت خويش حامل سر او بوده و همگى انوار حقايق و اسرار دقايق او را در هر قرنى براى مردم زمان خويش آشكار مى ساخته اند. (2) 6 - عارف بزرگ، ابن فارض مصرى، در حقيقت محمديه صلى الله عليه و آله و سلم قصيده اى بسيار طولانى دارد كه ما ترجمه بخشى را كه مناسب و روشنگر بحث ماست در اينجا مى آوريم:
(و من گر چه صورتا فرزند آدمم، اما معنايى در من نهفته كه گواه پدر بودن من است).
(و همه آنان به جهت پيشى داشتن همان معناى من است كه بر محور من مى گردند يا در آبشخوار من وارد مى شوند).
(و اگر من نبودم وجودى نبود و شهودى نبود و هيچ عهدى بر ذمه اى من بسته نمى شد).
(پس هيچ زنده اى نيست مگر آن كه حياتش از حيات من است، و هر نفسى خواستار رضا و خشنودى من است).
(و هيچ گوينده اى نيست جز آن كه به نطق من گوياست، و هيچ بيننده اى نيست
جز آن كه با چشم من مى بيند).
(و روح من روح همه ارواح است، و هر حسن و زيباييى كه در آفرينش مى بينى از زيبايى سرشت من است)...
(مردم با وجود خاندان و ياران و پيروان ياران او كه همگى پيشوايانند از وجود پيامبران (جديد) بى نيازند).
(وعلى عليه السلام به سبب علمى كه از راه وصيت پيامبر صلى الله عليه و آله و سلم به دست آورد هر مسأله مشكلى را با بيان تأويل آن روشن ساخت).
7 - علامه شيخ تقى الدين سبكى در كتاب التعظيم والمنة في الحقيقة المحمدية صلى الله عليه و آله و سلم (ص 95) در ذيل آيه لتؤمنن به ولتنصرنه (1) گويد: در اين آيه به قدرى تعريف و تمجيد و تعظيم از مقام بلند پيامبر صلى الله عليه و آله و سلم به عمل آمده كه بر كسى پوشيده نيست، و نيز مى رساند كه بر فرض آن كه آن حضرت در زمان آن پيامبران مبعوث مى شد پيامبر آنان مى بود. بنابر اين نبوت و رسالت حضرتش براى عموم خلق است از زمان آدم تا روز قيامت، و همه پيامبران و امتهايشان از امت او محسوب مى شوند. و اين كه فرمود: (من به همه مردم مبعوث شده ام) اختصاص به مردم زمان خود آن حضرت تا روز قيامت ندارد بلكه مردم پيشين را نيز شامل مى گردد. و از اين بيان معناى فرمايش ديگر آن حضرت روشن مى شود كه فرمود: (من پيامبر بودم در حالى كه آدم ميان روح و جسد بود (و هنوز آفرينش او تكميل نگشته بود). و كسى كه اين حديث را اين گونه تفسير كرده كه: (در علم خدا چنين بود كه آن حضرت پيامبر خواهد شد) بدين معنا دست نيافته است، زيرا علم خداوند به همه چيز احاطه دارد (و اختصاص به
پيامبر شدن آن حضرت ندارد)، و شايسته است كه از توصيف آن حضرت به پيامبرى در آن وقت چنين دانسته شود كه آن يك امر ثابتى در آن وقت بوده است، و از اين رو آدم عليه السلام نام مبارك او را بر ساق عرش نوشته ديد كه: (محمد رسول الله)، پس ناگزير مى بايست نبوت آن حضرت در آن وقت امر ثابتى بوده باشد، و اگر مراد صرف علم به اين بود كه وى در آينده پيامبر مى شود خصوصيتى براى او وجود نداشت كه پيامبر بود در زمانى كه آدم ميان روح و جسد بود، زيرا همه پيامبران چنين بودند و خداوند از نبوت آنان در قبل و بعد از آن وقت خبر داشت، پس بايد نبوت پيامبر ما صلى الله عليه و آله و سلم خصوصيتى داشته باشد تا به خاطر آن اين مطلب را فرموده باشد... بنابر اين حقيقت آن حضرت در آن وقت وجود داشته گر چه آفرينش جسم شريف او در زمانهاى بعد صورت گرفته است. (1) 8 - علامه سبط ابن جوزى در حقيقت محمديه و علويه عليهما السلام چنين روايت كرده است:
على عليه السلام در خطبه اى پس از حمد و ثنا چنين فرمود: آن گاه كه خدا خواست آفريدگان را بيافريند و موجودات را ايجاد كند آفريدگان را پيش از گستردن زمين و بر افراشتن آسمانها در صورتى برپا داشت، سپس نورى را از نور عزت خويش افاضه كرد و پاره اى از پرتو آن نور درخشيد و بالا رفت، آن گاه در آن صورت گرد آمد، و در آن صورت هيئت پيامبر ما صلى الله عليه و آله و سلم بود، خداوند به او خطاب فرمود كه تويى برگزيده و نزد توست وديعه گاه انوار، و تويى برگزيده و انتخاب شده و پسنديده، به خاطر توست كه زمين را فرو نهم، آسمان را برافرازم، آب را جارى سازم، پاداش و كيفر و بهشت و دوزخ را قرار دهم، خاندان تو را
پرچم هدايت كنم، و در باطن آنان از اسرار خود به وديعه نهم آن گونه كه ديگر هيچ مطلب دقيقى بر آنان مشكل نشود و هيچ امر پنهانى از نظر آنان پوشيده نماند، و آنان را حجت خود بر آفريدگانم و آگاه كنندگان بر قدر و عظمتم و آگاهان از اسرار گنجينه هايم قرار دهم.
سپس خداى سبحان بر پروردگارى و يگانگى خود و بر اين كه امامت در ميان آنان و نور با آنان است از مردم گواهى و اقرار گرفت. آن گاه خداوند خليفه را در غيب خويش پنهان ساخت و او را در علم پوشيده خود مخفى داشت، و عالمها را آفريد و آب را به جريان انداخت و كفها را بر روى آب بر آورد و دود و بخار را برانگيخت، پس عرش او بر روى آب بر آمد.
آن گاه فرشتگان را از انوار و انواعى كه آفريده بود ايجاد كرد، آن گاه زمين و موجودات در آن را خلق كرد. آن گاه نبوت پيامبر و برگزيده اش محمد صلى الله عليه و آله و سلم را به توحيد خويش قرين ساخت، پس آسمانها و زمين و فرشتگان و عرش و كرسى و خورشيد و ماه و ستارگان و موجودات روى زمين همه به نبوت او گواهى دادند. و چون آدم را آفريد فضل او را براى فرشتگان آشكار نمود و آن علومى را كه در گذشته به او اختصاص داده بود به آنان نشان داد و او را محراب و قبله فرشتگان قرار داد، آنان هم به او سجده كردند و حق او را شناختند. سپس حقيقت آن نور و مكنون آن سر را براى آدم روشن ساخت.
چون روزگار آدم سر آمد چيزى در او به وديعه نهاد و آن چيز پيوسته از اصلاب گران قدر به ارحام پاكيزه انتقال مى يافت تا به عبد المطلب رسيد و از او به عبد الله و سپس به پيامبر خدا صلى الله عليه و آله و سلم انتقال يافت، آن گاه پيامبر صلى الله عليه و آله و سلم مردم را در ظاهر و باطن (به آن نور) فرا خواند و در نهان و آشكار دعوت نمود. پس ما نور آسمانها و زمين، و كشتى نجات هستيم، و علم پوشيده در ميان ماست، و
بازگشت امور به ماست. (1) 9 - علامه مجلسى رحمه الله درباره حقيقت محمديه وعلويه عليهما السلام فرموده است: بدان كه بيشتر آنچه را كه (حكما) براى اين عقول (2) اثبات كرده اند در اخبار متواتره به وجه ديگرى براى ارواح پيامبر و ائمه عليهم السلام ثابت گرديده است. آنان براى عقل قديم بودن را اثبات كرده اند، و در اخبار متواتره براى ارواح معصومين عليهم السلام نيز تقدم در آفرينش بر همه مخلوقات يا بر ساير روحانيان ثابت است. و نيز براى عقول توسط در ايجاد يا شرط در تأثير را قائلند، و در اخبار ثابت شده كه معصومين عليهم السلام علت غائى همه مخلوقاتند و اگر آنان نبودند خداوند افلاك و ساير چيزها را نمى آفريد. آنها عقول را واسطه افاضه علوم و معارف بر نفوس و ارواح دانسته اند، و در اخبار ثابت شده كه جميع علوم و حقايق و معارف به توسط معصومين عليهم السلام بر ساير آفريدگان حتى فرشتگان و پيامبران افاضه مى گردد.
حاصل آن كه: در اخبار مستفيضه ثابت گشته كه آن بزرگواران عليهم السلام ميان خلق و حق واسطه در افاضه جميع رحمتها و علوم و كمالات بر همه خلقند. پس هر چه توسل به آنان و اقرار به فضلشان بيشتر باشد فيضان و ريزش كمالات از خداوند بيشتر خواهد بود... و بر همين قياس است كه گفته اند: ممكن است مراد از عقل نور پيامبر صلى الله عليه و آله و سلم باشد كه انوار ائمه عليهم السلام از آن منشعب گرديده است.
فصل 4 اشتراك على عليه السلام با پيامبر صلى الله عليه و آله و سلم در همه فضائل خواننده گرامى پس از ملاحظه اين سخنان كه از دانشمندان عامه و خاصه به صورت نظم و نثر در شأن رسول خدا صلى الله عليه و آله و سلم نقل شد بايد بداند كه همه اين مطالب درباره مولايمان على عليه السلام نيز تحقق دارد. زيرا نور آن دو بزرگوار يكى است و هر دو از يك منبع سرچشمه گرفته و از يك پستان سيراب گشته اند، چنان كه ازرى رحمه الله گويد:
وتراضعتما بثدى وصال * كان من جوهر التجلى غذاها (و شما دو تن از پستان وصال شير خورده ايد، كه شير آن از جوهر تجلى الهى تهيه گرديده است).
و ديگرى گويد:
هما ظهرا شخصين، والنور واحد * بنص حديث النفس والنور، فاعلمن (آنها به صورت دو كس ظاهر شدند ولى نور آنها يكى است، به دليل نص حديثى كه پيامبر صلى الله عليه و آله و سلم على عليه السلام را نفس خود خوانده، و حديثى كه اتحاد نور آنها را بيان داشته، پس اين را بدان).
عطار نيشابورى گويد:
تو نور احمد و حيدر يكى دان * كه تا گردد به تو اسرار، آسان و حكيم سنايى گويد:
هر دو يك در ز يك صدف بودند * هر دو پيرايه شرف بودند و ديگرى گويد:
از محمد وز على بهر سجود قدسيان * هيكل توحيدى اندر كاخ سرمد ساختند چون على عين محمد شد، محمد از على * آفريدند وعلى باز از محمد ساختند خواننده گرامى وقتى سخن علامه دياربكرى را مى خواند كه: (همه پيامبران كمالات خود را از مشكات خاتم پيغمبران گرفته اند) پى مى برد كه چون على عليه السلام نفس پيامبر صلى الله عليه و آله و سلم است پس او نيز منشأ كمالات و منبع فيوضات براى پيامبران عليهم السلام است.
و چون سخن شيخ سليمان قندوزى را مى خواند كه: (رسول خدا صلى الله عليه و آله و سلم مبدأ ايجاد عوالم است و سرورى كونين با او است، و او حد فاصل ميان وجوب و امكان است و به همه مقامات وجودى احاطه دارد) پى مى برد كه على عليه السلام نيز چنين است، زيرا هر دو از يك نورند.
و چون به گفتار علامه قسطلانى ديده ور مى شود كه: (رسول خدا صلى الله عليه و آله و سلم جنس الاجناس و پدر بزرگ همه موجودات است) خواهد دانست كه على عليه السلام نيز به دليل اتحاد نورش با رسول خدا صلى الله عليه و آله و سلم چنين است.
و هنگامى كه اين شعر بوصيرى را مىنگرد كه: (همه پيامبران دست نياز به دامن رسول خدا صلى الله عليه و آله و سلم برداشته و از درياى فضل و كرم او مشتى آب بر مى گيرند و از ابر فيض او نمى بر مى دارند) آگاه مى گردد كه آنان از على عليه السلام نيز چنين
بهره هايى دارند، زيرا كه على با پيامبر صلى الله عليه و آله و سلم از يك ريشه اند.
و هر گاه شعر ابن فارض مصرى را مى بيند كه از زبان پيامبر صلى الله عليه و آله و سلم گويد: (من گر چه در صورت، فرزند آدمم ولى در من معنايى نهفته كه گواه پدر بودن من است، و همه گويندگان به نطق من گويايند، و همه بينندگان به چشم من بينايند، و روح من روح همه ارواح است، و هر چه زيبايى در عالم است از زيبايى سرشت من است)، خواهد دانست كه همه انبيا عليهم السلام به نطق على عليه السلام گويا و به چشم او بينا هستند.
و از روايتى كه سبط ابن جوزى نقل كرد كه: (خداوند پيامبرش صلى الله عليه و آله و سلم را محراب و قبله فرشتگان ساخت و آنان به او سجده كردند و حق حضرتش شناختند، آن گاه رسول خدا صلى الله عليه و آله و سلم مردم را در نهان و آشكار دعوت نمود)، به دست خواهد آورد كه على عليه السلام نيز قبله و محراب فرشتگان بوده و آن حضرت نيز مردم را در نهان و آشكار دعوت نموده است، زيرا كه هر دو از يك پستان شير خورده اند.
و نيز از بيانات علامه مجلسى رحمه الله به دست آمد كه همه علوم و معارف و حقايق به توسط آن دو بزرگوار و اولاد معصومشان بر ساير مردم افاضه مى شود و آنان واسطه رحمتها و دانشها و كمالات از حق به خلق اند.
فصل 5 يگانگى نور پيامبر صلى الله عليه و آله و سلم با على عليه السلام 1 - ابن عباس گويد: نزد رسول خدا صلى الله عليه و آله و سلم بوديم كه على عليه السلام فراز آمد، تا چشم پيامبر صلى الله عليه و آله و سلم به او افتاد به رويش لبخندى زد و فرمود: مرحبا به آن كه خداوند او را پيش از هر چيز آفريد، خداوند پيش از هر چيز نورى آفريد و آن را دو نيم كرد، از نيمى مرا و از نيم ديگر على را آفريد، پس همه چيز از نور من و نور على پديد آمده است، ما تسبيح خدا كرديم و فرشتگان نيز تسبيح كردند، و ما تكبير گفتيم و فرشتگان نيز تكبير گفتند، و اين تسبيح و تكبير آنان به آموزش من و على بود. (1) 2 - امام كاظم عليه السلام فرمود: خداى بزرگ نور محمد صلى الله عليه و آله و سلم وعلى عليه السلام را از اختراع و نور عظمت و جلال خويش آفريد. چون خواست محمد صلى الله عليه و آله و سلم را بيافريند آن نور را دو نيم كرد، از نيم اول محمد صلى الله عليه و آله و سلم را و از نيم ديگر على عليه السلام را آفريد، و از آن نور هيچ كس ديگر را نيافريد. (2) 3 - در حديثى آمده: فاطمه عليها السلام عرضه داشت: اى رسول خدا، نديدم درباره
على چيزى بگويى! فرمود: على جان من است، مگر ديده اى كه كسى درباره خود چيزى بگويد؟!... (1) 4 - رسول خدا صلى الله عليه و آله و سلم (به نمايندگان ثقيف) فرمود: سوگند به خدايى كه جانم در دست او است يا نماز مى خوانيد و زكات مى پردازيد يا آن كه مردى را به نزدتان گسيل مى دارم كه به منزله جان من است. (2) 5 - از پيامبر صلى الله عليه و آله و سلم درباره برخى از يارانش پرسش كردند و حضرت پاسخ داد، كسى گفت: پس على چه؟ فرمود: تو از مردم پرسيدى و از خودم كه نپرسيدى! (3) (يعنى على عليه السلام به منزله خود من است و هر شناختى كه از من داريد على نيز همان گونه است).
6 - رسول خدا صلى الله عليه و آله و سلم هنگام مباهله با نصاراى نجران فرمود: خداوندا! اين (على) جان من است و او نزد من با جانم برابر است، خداوندا! اين (فاطمه) برترين زن جهان است. خداوندا! اينها (حسن و حسين) دو فرزند و نوه من اند، من در جنگم با هر كه آنان با او در جنگند، و در صلح و سازشم با هر كه آنان با او در صلح و سازشند. (4) 7 - امام صادق عليه السلام فرمود: در جنگ احد هنگامى كه همه از اطراف پيامبر صلى الله عليه و آله و سلم گريختند، حضرت رو به آنان كرده، مى فرمود: من محمدم، من رسول خدايم، من كشته نشده ام و نمرده ام. فلانى و فلانى متوجه او شده، گفتند: اينك كه گريخته ايم نيز ما را به فسوس و مسخره گرفته است! آن گاه تنها على عليه السلام و ابود جانه سماك بن خرشه رحمه الله با پيامبر صلى الله عليه و آله و سلم پايدار ماندند، پيامبر او را فرا خواند و
فرمود: اى ابودجانه، تو هم باز گرد كه بيعتم را از تو برداشتم، اما على بماند زيرا او من است و من از اويم.
ابودجانه بازگشت و در برابر رسول خدا صلى الله عليه و آله و سلم نشست و گريست و گفت: نه، به خدا سوگند (نمىروم)، و سر به آسمان برداشت و گفت: نه، به خدا سوگند، من دست از بيعت خود نمىكشم، من با شما بيعت كرده ام پس به سوى چه كسى بازگردم اى رسول خدا؟ به سوى همسرى كه مىميرد، يا خانه اى كه ويران مى شود، و داراييى كه پايان مى پذيرد، و اجلى كه نزديك شده است؟ در اين حال پيامبر صلى الله عليه و آله و سلم به حال او رقت آورد. ابودجانه به كارزار ادامه داد تا زخمها او را از پاى در آورد و در گوشه اى افتاد وعلى عليه السلام در گوشه ديگر بود، چون او از پاى در افتاد على عليه السلام او را به دوش گرفت و به نزد پيامبر صلى الله عليه و آله و سلم آورد... (1) 8 - على عليه السلام فرمود: در روزگار رسول خدا صلى الله عليه و آله و سلم چون پاره تن او بودم، مردم به من مانند ستاره اى در افق آسمان مى نگريستند، سپس روزگار مرا فرود آورد تا آن كه فلانى و فلانى را با من برابر ساختند، سپس مرا با پنج نفر برابر كردند كه برترين آنها عثمان بود، گفتم: اى اندوه! اما روزگار به اين هم بسنده نكرد و از قدر من آن قدر كاست كه مرا با پسر هند (معاويه) برابر ساخت! (2) 9 - على عليه السلام فرمود: نسبت من با رسول خدا صلى الله عليه و آله و سلم مانند بازو با دوش، و ساعد با بازو و كف با دست است، در كودكى مرا پرورد، و در بزرگى برادر خود ساخت، شما به خوبى مى دانيد كه من با او مجلس رازى داشتم كه ديگرى از آن آگاه نبود، و او به من وصيت كرد نه به ياران و خاندانش، و اكنون چيزى مى گويم كه تا حال به كسى نگفته ام: روزى از پيامبر صلى الله عليه و آله و سلم خواستم كه در حق من آمرزش
طلبد، فرمود: خواهم خواست. سپس برخاست و نماز گزارد، چون دست به دعا برداشت، گوش فرا دادم، مى گفت: خداوندا! به حق على در نزد خودت على را بيامرز! گفتم: اى رسول خدا اين چه دعايى است؟ فرمود: مگر از تو گرامى تر نزد خدا هست كه او را به درگاه خدا شفيع سازم؟! (1) در اينجا نظر خواننده را جلب مى كنم به اين نكته كه جزء يك چيز هرگز از اصل آن جدايى نمى پذيرد و اگر آن را جدا كنند باز هم جزء آن محسوب مى گردد.
10 - رسول خدا صلى الله عليه و آله و سلم فرمود: نسبت على با من چون سر با بدن من است. (2) علامه مناوى در شرح آن گويد: اين سخن مبالغه در شدت اتصال و پيوند آنها با يكديگر است.
11 - و نيز فرمود: على از من است و من از على، و كسى از سوى من پيامى نرساند جز خودم يا على.
مناوى در شرح آن گويد: يعنى در اختصاص و محبت و ديگر چيزها با يكديگر اتصال و پيوند داريم. حرف (من) در اينجا من اتصاليه ناميده مى شود، گويند (فلانى از فلانى است) بدين معناست كه گويى قسمتى از وجود او با ديگرى يكى است به جهت آميختگى آنها به يكديگر... و ظاهرا بايد مى فرمود:
(كسى جز على از سوى من نمى رساند) و اين كه كلمه (خودم) را هم آورد براى تأكيد معناى اتصال است. (3) 12 - على عليه السلام فرمود: نسبت من با احمد صلى الله عليه و آله و سلم نسبت كف دست با دست، و
ساعد دست با بازو و نور با نور است. (1) 13 - رسول خدا صلى الله عليه و آله و سلم فرمود: اى فرزند ابى طالب، همانا تو عضوى از اعضاى منى، هر جا من روم تو هم مى روى. (2) 14 - و فرمود: (تو نسبت به من مانند روح من به بدنم هستى)، (نسبت تو با من چون نورى از نور ديگر است)، (تو به منزله دكمه لباس منى) (3) (و لباس بى دكمه بر بدن آراسته نيست).
15 - على عليه السلام فرمود: حسن و حسين دو سبط اين امتند، و آنان به منزله دو چشم سر پيامبرند و من چون دو دست در بدن اويم، و فاطمه چون قلب در بدن او است، داستان ما داستان كشتى نوح است كه هر كس در آن سوار شد نجات يافت، و هر كه از آن باز ماند غرق گرديد. (4) 16 - رسول خدا صلى الله عليه و آله و سلم فرمود: خداوند پيامبران را از درختهاى گوناگون آفريد، و من وعلى را از يك درخت آفريد، من تنه آن درختم، على شاخه آن، فاطمه باردان آن و حسن و حسين ميوه آنند. هر كه به شاخه اى از اين درخت درآويزد نجات يابد، و هر كه از آن منحرف شود سرنگون گردد، اگر بنده اى ميان كوه صفا و مروه هزاران سال خدا را عبادت كند، اما به دوستى ما خاندان دست نداشته باشد خدا او را بر بينى در آتش دوزخ اندازد. (5) 17 - على عليه السلام فرمود: از رسول خدا صلى الله عليه و آله و سلم شنيدم كه مى فرمود: مردم از
درختهاى گوناگون آفريده شده اند ولى من وعلى از يك درخت آفريده شده ايم، من تنه آن درخت هستم وعلى شاخه آن. خوشا حال آن كه به تنه آن بچسبد و از شاخه آن بر خورد. (1) 18 - على عليه السلام فرمود: ما خاندانى هستيم كه گل ما به دست عنايت حق سرشته گشت پس از آن كه فيض هدايت الهى بر ما پاشيده شد، آن گاه به خميره نبوت تخمير شد و از آب وحى سيراب گشت، و روح امر در آن دميده شد، نه قدمهايمان مىلغزد، و نه ديدگانمان اشتباه مى كند، و نه انوار ما به خاموشى مى گرايد، اگر ما خود گمراه باشيم پس رهنماى مردم كه باشد؟! مردم همه از درختهايى چندند، اما درخت نبوت يكى است، محمد رسول خدا صلى الله عليه و آله و سلم تنه اش، من شاخه اش، فاطمه ميوه اش و حسن و حسين شاخسار آنند. تنه اش نور، شاخه اش نور، ميوه اش نور، شاخسارش هم نور است. چراغى هستيم كه روغنش تابان است گر چه آتش به آن نرسيده باشد، نور بر نور است. (2) 19 - رسول خدا صلى الله عليه و آله و سلم فرمود: شبى كه مرا به معراج بردند، پيامبران در آسمان گرد من جمع شدند، آن گاه خداوند به من وحى كرد: اى محمد، از آنان بپرس كه بر (تبليغ) چه چيز بر انگيخته شدند؟ آنان در پاسخ من گفتند: بر انگيخته شده ايم بر شهادت به يگانگى خداوند و اقرار به نبوت تو و ولايت على عليه السلام. (3) 20 - ابن مسعود گويد: رسول خدا صلى الله عليه و آله و سلم فرمود: شبى كه مرا به آسمان بردند فرشته اى نزد من آمد و گفت: اى محمد، از پيامبران پيش از خودت بپرس كه بر چه چيز بر انگيخته شدند؟ گفتم: اى گروه رسولان و پيامبران، خداوند شما را بر
چه چيز برانگيخت؟ گفتند: بر ولايت تو و ولايت على بن ابى طالب عليه السلام. (1) بنگر كه چگونه اقرار به نبوت رسول خدا صلى الله عليه و آله و سلم و ولايت على عليه السلام با هم مورد دعوت و بعثت انبياى بزرگ عليهم السلام بوده است! و اين نيست جز به خاطر اتحاد نورشان و وحدت حقيقتشان، كه هرگز از هم جداشدنى نيستند.
21 - على عليه السلام گويد: رسول خدا صلى الله عليه و آله و سلم (در روزى كه قريش را گرد هم جمع كرد و غذا خوردند و اعلام نبوت خويش نمود) فرمود: اى فرزندان عبد المطلب، به خدا سوگند در ميان عرب جوانى را سراغ ندارم كه براى قوم خويش چيزى بهتر از آنچه من برايتان آورده ام آورده باشد، من خير دنيا و آخرت را براى شما آورده ام. خداوند مرا دستور داده كه شما را به سوى او فرا خوانم. كدامين شما مرا بر اين كار يارى مى دهد به شرط آن كه برادر و وصى و جانشين من در ميان شما باشد؟ همه واپس گراييدند و من كه از همه جوان تر بودم و از چشمم آب مى آمد و شكمى بر آمده و ساقى نازك تر از همه داشتم گفتم: اى پيامبر خدا! من وزير و ياور تو در اين كار خواهم بود. پيامبر صلى الله عليه و آله و سلم گردن مرا گرفت و فرمود: اين برادر، وصى و جانشين من در ميان شماست، به سخن او گوش دهيد و فرمانش بريد.
آنان به حال خنده برخاستند و به ابو طالب مى گفتند: تو را دستور داد كه گوش به فرمان فرزندت باشى و از او اطاعت كنى! (2) ببين چگونه رسول خدا صلى الله عليه و آله و سلم هنگام دعوت آنان به نبوت خويش، آنان را به وصايت و ولايت على عليه السلام نيز فرا خواند و فرمود: (سخن او بشنويد و فرمانش بريد)! و اين خود دليل است كه رسالت و نبوت از ولايت و خلافت جدايى ناپذير است، خداوندا! به حق على امير مؤمنان، ما را بر ولايت او ثابت قدم بدار.
22 - ابوهارون عبدى از ابو سعيد خدرى روايت كند: روزى كه پيامبر صلى الله عليه و آله و سلم در غدير خم مردم را به على عليه السلام فرا خواند دستور داد تا همه خارهاى زير درختى را كه در آنجا بود رفتند، و آن روز پنجشنبه بود. سپس مردم را به سوى على عليه السلام فرا خواند در حالى كه زير بازوى او را گرفت و بلند كرد تا حدى كه مردم سپيدى زير بغل او را ديدند، و از هم جدا نشدند تا اين آيه نازل شد: اليوم اكملت لكم دينكم واتممت عليكم نعمتى ورضيت لكم الاسلام دينا. (1) در اينجا رسول خدا صلى الله عليه و آله و سلم فرمود: الله اكبر (خداى را بزرگ مىشمارم) بر كامل نمودن دين و تمام ساختن نعمت و خشنودى پروردگار به رسالت من و ولايت على عليه السلام. (2) رسول خدا صلى الله عليه و آله و سلم با گفتن اين تكبير و ستايش مى خواهد توجه دهد كه تكميل دين و اتمام نعمت و خشنودى پروردگار به رسالت او و ولايت على عليه السلام تو أمان است و با صداى بلند اعلام داشته كه اى مردم ولايت على از نبوت و رسالت من جدا نيست.
23 - سلمان گويد: از رسول خدا صلى الله عليه و آله و سلم شنيدم كه مى فرمود: من وعلى نورى بوديم فرمانبردار در برابر خداوند، آن نور به تسبيح و تقديس پروردگار مشغول بود چهارده هزار سال پيش از آن كه آدم را بيافريند، چون خداوند آدم را آفريد آن نور را در صلب او نهاد، و پيوسته در يك چيز بوديم تا در صلب عبد المطلب از هم جدا شديم، جزئى من و جزء ديگر على. (3) 24 - رسول خدا صلى الله عليه و آله و سلم فرمود: اى على، خداوند من و تو را از نور خود آفريد، و چون آدم را آفريد آن نور را در صلب او به وديعت نهاد. پيوسته من و تو چيز
واحدى بوديم تا در صلب عبد المطلب از هم جدا شديم، نبوت و رسالت در من قرار گرفت و وصيت و امامت در تو. (1) 25 - پيامبر صلى الله عليه و آله و سلم فرمود: چون خداوند آدم را آفريد و از روح خود در او دميد، وى به جانب راست عرش نگريست و پنج شبح را در نور به حال سجده و ركوع ملاحظه كرد. گفت: پروردگارا! آيا پيش از من كسى را از گل آفريده اى؟
فرمود: نه، اى آدم. گفت: پس اين پنج شبح كه در شكل و شمايل خود مى بينم كيستند؟ فرمود: اينان پنج تن از فرزندان تواند، اگر آنان نبودند تو را نمىآفريدم، آنان پنج تن اند كه براى آنان پنج نام را از نامهاى خود برگرفته ام، اگر آنان نبودند بهشت و دوزخ و عرش و كرسى و آسمان و زمين و فرشتگان و آدميان و پريان را نمىآفريدم. من محمودم اين محمد، من عالى ام اين على، من فاطرم اين فاطمه (2)، من احسان ام اين حسن، و من محسن ام و اين حسين، به عزت خويش سوگند كه كسى با داشتن ذره اى از دشمنى يكى از اينان بر من وارد نشود جز آن كه او را به آتش دوزخم برم و باك ندارم. اى آدم، اينان برگزيدگان از خلق منند، خلق را به سبب آنان نجات مى دهم و يا هلاك مى سازم، هر گاه به من حاجتى داشتى دست توسل به دامان اينان زن. (3) 26 - روايت است كه رسول خدا صلى الله عليه و آله و سلم به على عليه السلام فرمود: من و تو دو پدر اين امتيم. (4)
فصل 6 روايتى چند در پيوند نبوت با ولايت پيوند ميان نبوت و ولايت پيش از آفرينش عالم در نزد خداوند برقرار بوده و هر دو از يك منبع سرچشمه گرفته اند و در هيچ حالى و عالمى از هم جدا نبوده و نيستند. ما در اينجا برخى از اخبار را از طريق اهل سنت در اين باره مى آوريم تا مايه ياد آورى باشد و ذخيره آخرت ما گردد.
1 - رسول خدا صلى الله عليه و آله و سلم فرمود: من وعلى از يك نور آفريده شديم چهار هزار سال پيش از آن كه خداوند آدم را بيافريند، چون آدم را آفريد اين نور را در صلب او نهاد، و پيوسته يك چيز بوديم تا در صلب عبد المطلب جدا شديم، نبوت در من قرار گرفت و وصيت در على. (1) 2 - سلمان فارسى رضى الله عنه گويد: از رسول خدا صلى الله عليه و آله و سلم شنيدم كه مى فرمود: من و على از نور خداوند از سمت راست عرش آفريده شديم، خدا را تسبيح و تقديس مى كرديم چهارده هزار سال پيش از آن كه خداوند آدم را بيافريند، چون آدم را آفريد ما را به صلب مردان و رحم زنان پاكدامن انتقال داد و نسل به نسل مى گرداند تا به عبد المطلب انتقال داد و (نور) ما را دو نيم كرد، نيمى در صلب
پدرم عبد الله قرار گرفت و نيم ديگر در صلب عمويم ابو طالب، از نيم اول من آفريده شدم و از نيم ديگر على... و نام من در رسالت و نبوت قرار گرفت و نام على در خلافت و شجاعت، من رسول خدايم وعلى ولى خداست. (1) 3 - رسول خدا صلى الله عليه و آله و سلم فرمود: شبى كه مرا به آسمان بردند خداوند دستور داد تا بهشت و دوزخ را به من نماياندند، بهشت و نعمتهاى رنگارنگ آن را ديدم...
بر در اول آن نوشته بود (2): (خدايى جز الله نيست، محمد رسول خداست، على ولى خداست، هر چيز را راه و چاره اى است، و راه زندگانى گوارا در دنيا چهار خصلت است: قناعت، دور افكندن كينه، ترك حسد، همنشينى با نيكان).
بر در دوم نوشته بود: (خدايى جز الله نيست، محمد رسول خداست، على ولى خداست، هر چيز را راه و چاره اى است، و راه شادمانى در آخرت چهار خصلت است: يتيم نوازى، مهربانى با بيوه زنان، كوشش در رفع نياز مسلمانان، سركشى به فقيران و تهيدستان).
بر در سوم نوشته بود: (خدايى جز الله نيست، محمد رسول خداست، على ولى خداست، هر چيز را راه و چاره اى است، و راه سلامتى در دنيا چهار چيز است: كم حرفى، كم خوابى، كم راه رفتن، (3) كم خوردن).
بر در چهارم نوشته بود: (خدايى جز الله نيست، محمد رسول خداست، على ولى خداست، هر كه به خدا و روز واپسين ايمان دارد بايد همسايه اش را گرامى بدارد، هر كه به خدا و روز واپسين ايمان دارد بايد ميهمانش را گرامى بدارد، هر كه به خدا و روز واپسين ايمان دارد بايد به پدر و مادرش نيكى كند، هر كه به
خدا و روز واپسين ايمان دارد بايد سخن خير گويد يا دم فرو بندد).
بر در پنجم نوشته بود: (خدايى جز الله نيست، محمد رسول خداست، على ولى خداست، هر كه مى خواهد خوار نشود ديگران را خوار نسازد، هر كه مى خواهد ناسزايش نگويند خود ناسزا نگويد، هر كه مى خواهد ستم نبيند ستم نكند، هر كه مى خواهد به دستاويز محكم چنگ زند پس به گفتار لا إله ا لا الله، محمد رسول الله، على ولى الله بچسبد).
بر در ششم نوشته بود: (خدايى جز الله نيست، محمد رسول خداست، على ولى خداست، هر كه مى خواهد قبرش فراخ و گشاده باشد مساجد را نظافت كند، هر كه مى خواهد در زير خاك طعمه كرمها نشود مساجد را بروبد، هر كه مىخواهد گورش تاريك نباشد مساجد را چراغان كند، هر كه مى خواهد بدنش در زير خاك تر و تازه بماند و نپوسد فرشهاى مساجد را بگسترد).
بر در هفتم نوشته بود: (خدايى جز الله نيست، محمد رسول خداست، على ولى خداست، روشنى دل در چهار خصلت است: عيادت بيمار، تشييع جنازه، خريد كفن براى مردگان، پرداخت قرض و بدهى خود).
بر در هشتم نوشته بود: (خدايى جز الله نيست، محمد رسول خداست، على ولى خداست، هر كه مى خواهد از اين هشت در وارد بهشت شود بايد به چهار خصلت چنگ زند: راستگويى، سخاوت، خوشخويى، خوددارى از آزار بندگان خدا). (1) 4 - رسول خدا صلى الله عليه و آله و سلم فرمود: سوگند به خدايى كه مرا به حق، مژده دهنده فرستاده است كرسى و عرش قرار نيافتند و فلك به گردش نيامد و آسمانها و زمين برپا نشدند جز بدان سبب كه بر آنان نوشته شد: لا إله ا لا الله، محمد رسول
الله، على ولى الله. (1) 5 - پيامبر صلى الله عليه و آله و سلم فرمود: (هيچ كس از صراط نگذرد جز با داشتن جواز ولايت او (على) و خاندانش). ابو سعيد گفت: اى رسول خدا، معناى جواز على چيست؟
فرمود: (لا إله ا لا الله، محمد رسول الله، على ولى الله). (2) 6 - رسول خدا صلى الله عليه و آله و سلم فرمود: هر كه گويد (لا إله ا لا الله) درهاى آسمان به روى او گشوده شود. و هر كه آن را به جمله محمد رسول الله بپيوندد چهره خدا شكفته شود و بدان شادمان گردد. (3) و هر كه در پى آن (على ولى الله) گويد خداوند گناهانش را بيامرزد گر چه به عدد قطره هاى باران باشد. (4) 7 - رسول خدا صلى الله عليه و آله و سلم فرمود: هش داريد كه صدقات شما بايد از دل و زبانتان باشد. گفتند: اى رسول خدا، چگونه؟ فرمود: اما دلها، بايد كه آنها را با دوستى خدا و دوستى محمد رسول خدا و دوستى على ولى خدا پيوند دهيد... اما زبانها، آنها را به ذكر شايسته خدا، و درود بر پيامبر خدا محمد و خاندان پاكش بگشاييد، كه خداوند بدين كار شما را به برترين درجات رساند، و به مراتب بلند نائل گرداند. (5) 8 - رسول خدا صلى الله عليه و آله و سلم فرمود: چون مرا به آسمان بردند و بهشت را به من نماياندند، ديدم كه بر برگهاى درختان بهشت نوشته است: لا إله ا لا الله، محمد رسول الله، على بن ابى طالب ولى الله. (6)
9 - و فرمود: جبرئيل نزد من آمد در حالى كه بالهايش را گشوده بود، ديدم بر يكى نوشته بود: لا إله ا لا الله، محمد النبى، و بر ديگرى لا إله ا لا الله، على الوصى. (1) 10 - امام صادق عليه السلام از پدرانش عليهم السلام روايت كند: فرشته اى بر پيامبر صلى الله عليه و آله و سلم فرود آمد... ميان دو شانه اش نوشته بود: لا إله ا لا الله، محمد رسول الله، على الصديق الاكبر (2) (على بزرگترين تصديق كننده و راستگوترين و درست كردارترين مردم است).
11 - پيامبر صلى الله عليه و آله و سلم فرمود: بر عرش نوشته است: (خدايى جز الله نيست، محمد پيامبر رحمت است وعلى برپا دارنده حجت). (3) و در خبر ديگرى است: (على كليد بهشت است).
12 - در كتاب الهداية في جواز مشروعية الشهادة بالولاية، تأليف عالم جليل، كاوشگر بزرگ: عراقى، به نقل از كتاب السلافة في أمر الخلافة تأليف مراغى مصرى كه از علماى اهل سنت است (ص 32) آورده است كه: مردى بر رسول خدا صلى الله عليه و آله و سلم در آمد و گفت: اى رسول خدا، ابوذر پس از شهادت به رسالت شهادت به ولايت على مى دهد! پيامبر صلى الله عليه و آله و سلم فرمود: همين طور است، مگر گفتار مرا در غدير خم فراموش كرديد كه: (هر كه من مولاى اويم پس على مولاى او است)؟!
13 - و نيز در ص 33 گويد: مردى بر رسول خدا صلى الله عليه و آله و سلم در آمد و گفت: اى رسول خدا، من چيزى شنيدم كه پيش از اين نشنيده بودم! فرمود: آن چيست؟
گفت: سلمان در اذان خود پس از شهادت به رسالت شهادت به ولايت على عليه السلام
مى دهد! فرمود: چيز خوبى شنيده اى!
14 - عبد الله بن سلام گويد: گفتم: اى رسول خدا، مرا از وصف و چگونگى لواى حمد خبر ده... فرمود: بر آن سه سطر نوشته است، سطر اول: بسم الله الرحمن الرحيم. سطر دوم: الحمد لله رب العالمين. سطر سوم: لا إله ا لا الله، محمد رسول الله، على ولى الله... (1) 15 - قاسم بن معاويه گويد: به امام صادق عليه السلام گفتم: اينان (اهل سنت) حديثى درباره معراج روايت كنند كه: چون رسول خدا صلى الله عليه و آله و سلم را 4 شبانه به معراج بردند ديد كه بر عرش نوشته است: لا إله ا لا الله، محمد رسول الله، ابو بكر الصديق). فرمود:
سبحان الله! همه چيز را تغيير دادند حتى اين را؟! گفتم: آرى. فرمود: چون خداوند عرش را آفريد بر پايه هاى آن نوشت: لا إله ا لا الله، محمد رسول الله، على أمير المؤمنين)، و چون آب را آفريد در مجرايش همين را نوشت، و چون كرسى را آفريد بر پايه هايش همين را نوشت، و چون لوح را آفريد در آن همين را نوشت، و چون اسرافيل را آفريد بر پيشانيش همين را نوشت، و چون جبرئيل را آفريد بر بالش همين را نوشت، و چون آسمانها را آفريد بر اطرافش همين را نوشت، و چون زمينها را آفريد بر طبقاتش همين را نوشت، و چون كوهها را آفريد بر قله هاى آن همين را نوشت، و چون خورشيد را آفريد بر آن همين را نوشت، و چون ماه را آفريد بر آن همين را نوشت... پس هر گاه يكى از شما گفت: لا إله ا لا الله، محمد رسول الله، بايد بگويد: على أمير المؤمنين ولى الله. (2) 16 - چون خبر (دعوت) پيامبر صلى الله عليه و آله و سلم به نجاشى پادشاه حبشه رسيد به يارانش گفت: من اين مرد را با هدايايى كه براى او مىفرستم مىآزمايم. آن گاه
تحفه هاى بزرگى را آماده ساخت و در آن از سنگهاى قيمتى ياقوت و عقيق بود و گفت: اگر اين مرد اهل دنيا و سلطنت طلب باشد ياقوت را انتخاب مى كند، و اگر پيامبر بر حق باشد عقيق را بر مى گزيند. چون هديه ها به دست رسول خدا صلى الله عليه و آله و سلم رسيد آنها را ميان ياران خود قسمت نمود و براى خود جز يك نگين عقيق سرخ چيز ديگرى بر نداشت، سپس آن را به على عليه السلام داد و فرمود: يا على (اين را ببر و) تنها يك سطر بر آن بنويس: (لا إله ا لا الله)، على عليه السلام به نزد حكاك رفته، فرمود: بر روى اين آنچه را كه رسول خدا صلى الله عليه و آله و سلم دوست مى دارد بنويس، كه (لا إله ا لا الله) است. وى گفت: من چيزى را مىنويسم كه خود دوست مى دارم كه (محمد رسول الله صلى الله عليه و آله و سلم) است. هنگامى كه انگشتر را نزد رسول خدا صلى الله عليه و آله و سلم آورد سه سطر بر روى آن نوشته بود. پيامبر صلى الله عليه و آله و سلم فرمود: به تو گفتم تنها يك سطر بر آن بنويس و تو سه سطر بر روى آن نوشته اى؟ على عليه السلام عرض كرد: اى رسول خدا، به حق شما سوگند كه من او را امر نكردم مگر آنچه را كه شما دوست مى داشتى بنويسد: (لا إله ا لا الله) و آنچه را خود دوست مى داشتم: (محمد رسول الله صلى الله عليه و آله و سلم). در اين هنگام جبرئيل امين عليه السلام فرود آمد و گفت: پروردگار عزت مى فرمايد: تو آنچه را دوست مى داشتى نوشتى: (لا إله ا لا الله)، وعلى آنچه را دوست مى داشت نوشت: (محمد رسول الله صلى الله عليه و آله و سلم)، و من نيز آنچه را دوست مى داشتم نوشتم: (على ولى الله). (1) 17 - جابر بن عبد الله گويد: از رسول خدا صلى الله عليه و آله و سلم درباره ميلاد على بن ابى طالب عليه السلام پرسيدم، فرمود: مرا از بهترين مولودى پرسيدى كه شبيه حضرت مسيح عليه السلام زاده شده است. همانا خداى - تبارك و تعالى - على را از نور من آفريد و مرا از نور او، و هر دو از يك نوريم. آن گاه خداوند ما را از صلب آدم عليه السلام به
اصلاب پاك و ارحام پاكيزه منتقل ساخت، و به هيچ صلبى در نيامدم جز آن كه على با من بود، و پيوسته چنين بوديم تا خداوند مرا به بهترين رحم يعنى آمنه و على را به بهترين رحم يعنى فاطمه دختر اسد سپرد.
در زمان ما مرد زاهد و عابدى بود به نام (مبرم) كه دويست و هفتاد سال به پرستش خدا سرگرم بود و در طول اين مدت يك حاجت از خدا نخواسته بود، خداوند ابو طالب را به نزد او فرستاد. همين كه چشم مبرم به وى افتاد برخاست، سر او را بوسه داد و او را نزد خويش نشانيد و گفت: تو كيستى؟ گفت: مردى از تهامه ام. مبرم گفت: از كدام تيره تهامه؟ گفت: از بنى هاشم. مرد عابد دوباره برجست و بار دوم سر او را بوسه داد و گفت: اى فلانى، خداوند على اعلى به من الهامى كرده است، ابو طالب گفت: چه الهامى؟ گفت: فرزندى از تو متولد مى شود كه ولى خداى بزرگ است.
چون شب ميلاد على فرا رسيد زمين روشن شد وابوطالب بيرون آمد در حالى كه مى گفت: اى مردم، ولى خدا در كعبه به دنيا آمد. (1) 18 - عبد الله بن مسعود رضى الله عنه گويد: رسول خدا صلى الله عليه و آله و سلم فرمود: چون خداوند آدم را بيافريد از روح خود در او دميد، آدم عطسه اى كرد و گفت: (الحمد لله).
خداوند به او وحى كرد: اى آدم، مرا ستايش كردى اى بنده من، به عزت و جلالم سوگند اگر نبودند آن دو بنده اى كه آهنگ آفرينش آنها را دارم تو را در دنيا نمى آفريدم. گفت: خدايا آنان از صلب من خواهند بود؟ فرمود: آرى، اى آدم سربردار و بنگر. آدم سرداشت ديد كه بر عرش نوشته: (معبودى جز الله نيست، محمد رسول خدا پيامبر رحمت است، على ولى خدا برپا دارنده حجت خدا بر بندگان او است، هر كه حق او را شناخت پاك و پاكيزه است، و
هر كه به حق او انكار ورزيد كافر و زيانكار است، به عزت خودم سوگند كه نافرمان او را به دوزخ برم گر چه فرمانبر من بوده باشد. و سلام و رحمت و بركات خدا بر شما باد). (1) اقوال فقيهان درباره شهادت به ولايت در اذان 1 - سيد بحر العلوم علامه طباطبائى رحمه الله در منظومه فقهى خود هنگام ذكر سنن و آداب اذان گويد:
أو سنة ليس من الفصول * لكنها من أعظم الاصول وأكمل الشهادتين بالتى * قد اكمل الدين بها في الملة فانها مثل الصلاة خارجة * عن الخصوص، بالعموم والجة (شهادت به ولايت در اذان سنتى است كه از فصول اذان به شمار نمى آيد ولى از بزرگترين اصول (دين) است).
(تو شهادت به توحيد و نبوت را با شهادت به ولايت كامل ساز، كه دين در آيين اسلام بدان كامل گرديده است).
(اين شهادت مانند صلوات است كه دليل خاص ندارد ولى به دليل عموم وارد است (و گفتن آن لازم).
2 - علامه مجلسى رحمه الله گويد: بعيد نيست كه شهادت به ولايت از اجزاء مستحبى اذان باشد به دليل گواهى شيخ طوسى و علامه حلى و شهيد و ديگران به ورود اخبار در اين باره. (2) 3 - شيخ فقها، صاحب جواهر رحمه الله گويد: شهادت به ولايت در اذان مانعى ندارد - اما نه به نيت آن كه جزء اذان باشد به جهت عمل به حديث مزبور (كه
فرمود: هر گاه يكى از شما گواهى به توحيد و نبوت داد بايد بگويد: على أمير المؤمنين ولى الله). و اين گونه اضافه ضررى به موالات و ترتيب ميان فصول اذان نمى رساند، بلكه مانند صلوات فرستادن بر محمد صلى الله عليه و آله و سلم است هنگام شنيدن نام آن بزرگوار... و اگر اتفاق و قبول اصحاب بر عدم جزئيت آن (در اذان) نبود ممكن بود ادعاى جزئيت آن نمود، بر اين مبنى كه دليل عام صلاحيت بر مشروع بودن حكم خاص را دارد. (1) 4 - محدث قمى رحمه الله گويد: (علامه حلى در منتهى گويد: اما روايت شاذى كه رسيده در گفتن: (أن عليا ولى الله، و آل محمد خير البرية) بر آن اعتمادى نيست.
آرى در حديث امام صادق عليه السلام وارد است كه: هر گاه يكى از شما گفت: (لا إله الا الله، محمد رسول الله صلى الله عليه و آله و سلم) پس بگويد: (على أمير المؤمنين (ولى الله)، و اين حديث دلالت دارد بر استحباب گفتن آن به طور عموم و اذان يكى از آنجا هاست. (2) 5 - آية الله حكيم رحمه الله گويد: مانعى ندارد شهادت به ولايت در اذان به قصد استحباب مطلق. (و پس از استناد به حديث بالا كه در احتجاج طبرسى است، گويد) بلكه اين شهادت در اين روزگاران از شعارهاى ايمان به شمار رفته و رمز تشيع است، و از اين جهت شرعا راجح است، بلكه گاهى واجب مى شود. (3) 6 - صاحب رياض گويد: بلكه از پاره اى اخبار، استحباب شهادت به ولايت بعد از شهادت به رسالت استفاده مى گردد. (4) 7 - محقق بزرگ، حاج آقا رضا همدانى گويد: و اگر شيخ و علامه اين اخبار
را شاذ نمى دانستند و شيخ مدعى وضع و جعل آنها نبود، امكان داشت به مضمون اين احاديث مرسل كه شهادت به ولايت و امامت است التزام جست به دليل قاعده تسامح... پس سزاوارتر آن است كه به ولايت و اميرمؤمنان بودن على عليه السلام گواهى داد به قصد امتثال عموماتى كه دليل بر استحباب آن است نه به قصد آن كه جزء اذان باشد. (1) 8 - سيد بزرگوار علامه سيد شرف الدين عاملى رحمه الله در كتاب گران قدر النص و الاجتهاد (ص 243) گويد: و مستحب است صلوات فرستادن بر محمد و آل محمد صلى الله عليه و آله و سلم پس از ذكر نام آن حضرت، چنان كه مستحب است كامل ساختن شهادت به توحيد و نبوت را با شهادت به ولايت الهى و اميرمؤمنان بودن براى على عليه السلام در اذان و اقامه. و كسى كه آن را حرام و بدعت دانسته به خطا و بيراهه رفته است، زيرا هر اذان گويى در اسلام پيش از اذان كلماتى مى گويد و آن را به اذان وصل مى كند مانند: و قل الحمد لله الذى لم يتخذ و لدا... (2) و مانند آن، و نيز كلماتى را به آن ملحق مى كند مانند: الصلاة والسلام عليك يا رسول الله و مانند آن، در حالى كه اينها از شارع درباره اذان نرسيده ولى گفتن آن بدعت نيست و قطعا حرام نمى باشد، زيرا گويندگان اذان آن را جزء فصول اذان نمىشمارند و تنها از آن جهت مى گويند تا به ادله عامى كه شامل آن هم مى شود عمل كرده باشند. شهادت به ولايت على عليه السلام نيز پس از شهادتين در اذان اين چنين است، زيرا اين عمل به ادله عامى است كه شامل آن نيز مى گردد، علاوه آن كه گفتار كوتاه از نوع گفتار آدميان اذان و اقامه را باطل نمى كند و گفتن آن در اثناى اذان حرام نيست، پس اين بدعت و حرام از كجا پيدا شد [اگر گفتن آن به قصد جزئيت
نباشد]؟! و هدف از اختلاف افكنى ميان مسلمانان در اين روزگار چيست (كه با شنيدن همين يك جمله شيعيان را متهم به بدعتگذارى مى كنند و آنان را از جامعه مسلمين جدا مى دانند)؟!
پيامبر صلى الله عليه و آله و سلم به على عليه السلام فرمود: اى على، خداى متعال به من فرمود: اى محمد، من على را در باطن با پيامبران فرستادم و با تو در ظاهر. (1) و فرمود: هيچ پيامبرى نيست جز آن كه على در باطن با او فرستاده شد و با من در ظاهر. (2) و فرمود: على با هر پيامبرى در نهان فرستاده شد و با من در آشكار. (3) امام صادق عليه السلام فرمود: كروبيان (كه نام گروهى از فرشتگان عالم بالا است) گروهى از شيعيان ما هستند كه از مخلوقات اوليه اند، خداوند آنان را در پشت عرش قرار داده است، اگر نور يكى از آنان ميان مردم زمين تقسيم شود همه را بسنده است. آن گاه فرمود: هنگامى كه موسى عليه السلام طلب ديدار پروردگار خود نمود، خداوند يكى از همين كروبيان را امر كرد كه بر كوه تجلى نمود و آن را پاره پاره ساخت. (4) شيخ صدوق رحمه الله در كتاب مدينة العلم روايت كرده كه منصور بن حازم از امام صادق عليه السلام از ثواب مجاورت در كنار قبر امير مؤمنان عليه السلام و قبر امام حسين عليه السلام پرسيد، حضرت فرمود: مجاورت يك شب در كنار قبر اميرمؤمنان عليه السلام برتر از
عبادت هفتصد سال و نزد قبر امام حسين عليه السلام برتر از عبادت هفتاد سال است. و از ثواب نماز در كنار قبر اميرمؤمنان عليه السلام پرسيد، فرمود: نماز در كنار قبر اميرمؤمنان عليه السلام هزار نماز به حساب آيد، و از بيان ثواب نماز در كنار قبر امام حسين عليه السلام سكوت فرمود. (1) امام عسكرى عليه السلام در حديثى طولانى فرمود: اگر بنا بود كسى را امر كنم كه اين گونه براى غير خدا سجده كند همانا شيعيان خود و ساير مكلفان را امر مى كردم كه براى كسى كه واسطه رساندن علوم وصى رسول خدا صلى الله عليه و آله و سلم به ديگران است سجده آورند. (2) علامه مولى صالح ترمذى روايت كرده كه: روزى رسول خدا صلى الله عليه و آله و سلم با لبهاى خندان به خانه على عليه السلام در آمد و فرمود: اى برادر، آمده ام تا تو را مژده دهم كه همين ساعت جبرئيل پيامى از سوى خداوند آورد كه خداى متعال مى فرمايد: اى احمد، على را مژده ده كه دوستان تو از فرمانبر و نافرمان اهل بهشتند. على عليه السلام سجده شكر به جا آورد و گفت: خداوندا، شاهد باش كه من نيمى از حسنات خود را به آنان بخشيدم. فاطمه هم گفت: خداوندا، شاهد باشد كه من نيز نيمى از حسنات خود را به آنان بخشيدم. حسن و حسين هم گفتند: ما نيز نيمى از حسنات خود را به آنان بخشيديم. در آن هنگام جبرئيل نازل شد و گفت: اى رسول خدا، خداى متعال مى فرمايد: شما كه از من بخشنده تر نيستيد، من نيز گناهان دوستان على را آمرزيدم و بهشت و نعمتهاى آن را روزى آنان ساختم. (2)
فصل 7 ولايت على عليه السلام بهترين عامل ايجاد وحدت 1 - سلمان فارسى رضى الله عنه گويد: هلا مردمان! حديث مرا بشنويد و آن را خوب از من فراگيريد و در آن بينديشيد، آگاه باشيد كه مرا دانش بسيارى داده اند، اگر شما را از آنچه كه درباره فضائل امير مؤمنان عليه السلام مى دانم خبر دهم گروهى از شما خواهند گفت: او ديوانه است، و گروه ديگر گويند: خداوندا! قاتل سلمان را بيامرز...
آگاه باشيد، سوگند به خدايى كه جان سلمان در دست او است اگر حكومت را به على مىسپرديد از بركات آسمان و زمين برخوردار مى شديد، و اگر مرغان هوا و ماهيان دريا را مىخوانديد به سوى شما مى آمدند و هرگز ولى خدايى تهيدست نمى گرديد، و تيرى از فرايض الهى از هدف منحرف نمى گشت (هر كس به حق خود مى رسيد)، و دو تن در حكم خدا اختلاف نمى كردند، اما زير بار نرفتيد و آن را به ديگرى سپرديد، پس شما را به بلا مژدگانى باد. (1) 2 - ابوذر غفارى رضى الله عنه در حالى كه حلقه در كعبه را گرفته بود مى گفت: اى مردم، هر كه مرا مى شناسد كه مى شناسد و هر كه مرا نمى شناسد نام خود به او
مى گويم، من جندب ابوذر غفارى هستم... هان، اى امتى كه بعد از پيامبرتان سرگردان مانده ايد، اگر آن كس را كه خدا مقدم داشته بود مقدم مىداشتيد، و آن را كه خدا واپس داشته بود واپس مىداشتيد، و ولايت را همان جا كه خدا نهاده بود مىنهاديد هرگز دوست خدا تهيدست نمى گشت، و هيچ يك از فرايض الهى تباه نمى شد، و دو تن درباره حكمى از احكام خدا دچار اختلاف نمى شدند... پس و بال كرده خويش را بچشيد. (1) 3 - فاطمه زهرا عليها السلام فرمود: هان، سوگند به خدا، اگر حق را براى اهلش وا مىگذاشتند و پيرو خاندان پيامبر خدا مى شدند، هيچ گاه دو تن اختلاف نمى كردند، و اين حكومت نسل به نسل ميان اهلش مى گشت و آيندگان از گذشتگان به ارث مى بردند تا قائم ما كه نهمين فرزند از نسل حسين است قيام كند، اما پيش داشتند آن را كه خدا پس زده بود، و پس داشتند آن را كه خدا پيش داشته بود، تا آن گاه كه پيامبر را در گور نهادند و به گودال قبر سپردند، به دلخواه خود كسى را برگزيدند و به رأى خويش عمل كردند. مرگشان باد! مگر سخن خدا را نشنيدند كه گويد: و ربك يخلق ما يشاء ويختار ما كان لهم الخيرة (2) (و پروردگار توست كه مىآفريند و بر مى گزيند آنچه خواهد، آنان را (حق) گزينشى نيست)؟! چرا، شنيدند، اما كوردلند چنان كه خداى سبحان فرموده: فانها لاتعمى الابصار و لكن تعمى القلوب التى في الصدور (3) (ديده ها كور نيست، بلكه دلهايى كه در سينه هاست كور است). وه چه دور است! آرزوهاى خود را در دنيا گستردند و مرگ خويش را از ياد بردند، هلاكتان باد!... (4)
4 - امام حسن مجتبى عليه السلام فرمود: به خدا سوگند اگر مردم گوش به سخن خدا و رسول او داده بودند آسمان باران خود را در اختيارشان مى نهاد و زمين بركت خود را به آنان ارزانى مى داشت، و هرگز در ميان اين امت دو شمشير به روى يكديگر كشيده نمى شد، و تو هم - اى معاويه - در آن به طمع نمىافتادى! اما چون حكومت و ولايت در گذشته از كانون خود بيرون شد و از پايه هايش به دور افتاد گروه قريش آن را دست به دست ميان خود گرداندند و مانند توپ بازى به اين و آن سو پرتاب نمودند... و حال آن كه اين امت سخن پيامبر صلى الله عليه و آله و سلم را شنيده بود كه درباره پدرم فرمود: او نسبت به من چون هارون با موسى است جز آن كه پس از من پيامبرى نيست... (1) 5 - ابن عباس گويد: به خدا سوگند اگر همان كه خدا مقدم داشته بود پيش مى افتاد، و آن كه خدا پس داشته بود واپس قرار مى گرفت، يك فريضه هم كاهش نمى يافت (و هر كس به حق خويش مى رسيد.) (2)
فصل 8 فضايل على عليه السلام از زبان مخالفان ابن ابى الحديد در شرح سخن على عليه السلام (در خطبه 154 نهج البلاغة) كه فرموده است:
نحن الشعار والاصحاب، والخزنة والابواب، ولاتؤتى البيوت الا من ابوابها، فمن اتاها من غير ابوابها سمى سارقا، (ماييم نزديكان و ياران (پيامبر)، و گنجينه داران و درها (ى علم و حكمت)، و به خانه ها جز از درهاى آن در نيايند، و هر كه از غير در، در آيد نام دزد بر او نهند)، گويد: بدان كه اگر اميرمؤمنان عليه السلام به خود ببالد و نهايت كوشش خود را در شمارش مناقب و فضائل خويش به كار برد با آن فصاحتى كه خداوند به او عطا فرموده و ويژه او ساخته است، و همه سخنسرايان عرب در اين كار به يارى او شتابند به ده يك از آنچه پيامبر راستگو صلى الله عليه و آله و سلم درباره او فرموده است نمىرسند، و منظورم اخبار عام و شايعى كه اماميه بدان بر امامت وى احتجاج مى كنند مانند خبر غدير و منزله و داستان برائت و خبر مناجات (صدقه دادن هنگام رازگويى با پيامبر صلى الله عليه و آله و سلم) و داستان خيبر و خبر يوم الدار در مكه در آغاز دعوت، و امثال آن نيست، بلكه اخبار خاصى است كه پيشوايان حديث درباره او روايت نموده اند و
كمترين آنها درباره ديگران به حصول نپيوسته است. و من بخش اندكى را از آنچه علماى حديث - آنهايى كه در مورد آن حضرت متهم نيستند و بيشترشان قائل به برترى ديگران بر اويند - روايت نموده اند مىآورم، زيرا روايت آنان در فضائل او بيش از روايت ديگران موجب آرامش نفس است (آن گاه گويد:) 1 - (رسول خدا صلى الله عليه و آله و سلم) فرمود: (اى على، خداوند تو را به زيورى آراسته كه بندگان را به زيورى محبوب تر از آن در نظر خويش نياراسته است و آن زيور نيكان در نزد خداست و آن زهد در دنياست، تو را به گونه اى ساخته كه نه تو چيزى از دنيا مىاندوزى و نه دنيا تواند از تو بهره اى برد، و دوستى بينوايان را به تو بخشيد، آن گونه كه تو به پيروى آنان دلخوشى و آنان به امامت تو دلخوش).
حافظ ابو نعيم در كتاب معروفش حلية الاولياء، و نيز ابو عبد الله احمد بن حنبل در مسند با اين اضافه: (پس خوشا حال آن كه تو را دوست بدارد و درباره تو راست بگويد. كه تو را دشمن بدارد و درباره ات دروغ گويد).
2 - (به نمايندگان ثقيف كه در اسلام آوردن بهانه تراشى مى كردند فرمود:) (يا اسلام مى آوريد يا آن كه مردى را كه به منزله من است - يا مردى را كه همطراز من است - به سوى شما گسيل مى دارم، و او گردن شما را بزند و فرزندانتان را اسير كند و اموالتان را بگيرد. عمر گفت: من آرزوى امارت نكردم مگر آن روز، و سينه ام را براى آن سپر كردم بدان اميد كه پيامبر صلى الله عليه و آله و سلم به من اشاره كند. ولى آن حضرت برگشت و دست على را گرفت و دوبار فرمود: آن مرد همين است). (مسند احمد 3 - (خداوند درباره على به من سفارشى كرد، گفتم: پروردگارا، روشن تر بفرما.
فرمود: بشنو: على پرچم هدايت و پيشواى دوستان من و نور فرمانبران من است،
و او همان كلمه اى است كه همراه اهل تقوا ساخته ام (1)، هر كه دوستش دارد مرا دوست داشته، و هر كه فرمانش برد مرا فرمان برده، پس او را بدين امر مژده بده.
گفتم: پروردگارا، او را مژده دادم، وى گفت: من بنده خدا و در اختيار اويم، اگر عذابم كند به گناهانم عذاب نموده و هيچ ستمى روا نداشته، و اگر آنچه را وعده ام داد سر انجام بخشد باز هم او به من سزاوارتر است. پس من (پيامبر) در حق او دعا كرده، گفتم: خداوندا، دلش را جلا بخش و ايمان را بهار آن قرار ده، خداوند فرمود: محققا چنين كردم، جز آن كه او را به پاره اى از بلاها اختصاص دادم كه هيچ يك از دوستانم را بدان اختصاص ندادم. گفتم: پروردگارا، او برادر و همراه من است (او را معاف دار)! فرمود: در علم من گذشته كه او آزمايش خواهد شد و ديگران نيز به دو مورد آزمايش قرار خواهند گرفت.
(حلية الاولياء از ابى برزه اسلمى. و به سند و لفظ ديگرى از انس بن مالك چنين آورده: (پروردگار عالميان درباره على به من گوشزد نموده كه او پرچم هدايت، و منار ايمان، و امام دوستان من، و نور همه فرمانبران من است، (آن گاه پيامبر فرمود:) على در فرداى قيامت امين و پرچمدار من است، كليد گنجينه هاى رحمت پروردگارم به دست على است).
4 - هر كه مى خواهد به اراده (آهنين) نوح، دانش آدم، بردبارى ابراهيم، هوشيارى موسى و زهد عيسى بنگرد، پس به على بن ابى طالب نگاه كند).
(مسند احمد و صحيح بيهقى) 5 - (هر كه بدين دلشاد است كه چون من زيست كند، و چون من بميرد، و به شاخه اى از ياقوت - كه خداوند به دست (قدرت) خويش آفريد و به آن گفت:
(باش) و موجود شد - بياويزد پس بايد كه به ولاى على بن ابى طالب چنگ زند).
(حلية الاولياء ابو نعيم) 6 - (سوگند به خدايى كه جانم در دست او است، اگر گروهى چند از امت من درباره تو نمى گفتند آنچه را كه ترسايان درباره فرزند مريم گفتند، امروز در فضل تو سخنى مى گفتم كه به هيچ گروهى از مسلمانان نگذرى مگر آن كه خاك پايت را براى تبرك برگيرند).
(مسند احمد) 7 - (رسول خدا صلى الله عليه و آله و سلم در شب عرفه به سوى حاجيان بيرون شد و فرمود: همانا خداوند به شما عموما بر فرشتگان مباهات كرد و شما را دسته جمعى بخشيد، و به على خصوصا بر آنان مباهات نمود و او را به خصوص آمرزيد. من بدون آن كه به جهت خويشى خود با على ملاحظه او را كرده باشم به شما مى گويم:
(انسان خوشبخت و خوشبخت راستين كسى است كه على را در زمان حيات و پس از مرگش دوست بدارد).
(احمد در كتاب فضائل على عليه السلام ومسند) 8 - (من نخستين كسى هستم كه در روز قيامت او را فرا خوانند، پس در سمت راست عرش زير سايه آن بايستم و حله اى بر من پوشند، سپس پيامبران ديگر را يكى پس از ديگرى فرا خوانند، آنان نيز در سمت راست عرش بايستند و حله هايى بر آنان پوشند. آن گاه على بن ابى طالب را به خاطر خويشى او با من و منزلتى كه با من دارد فرا خوانند و پرچم مرا كه لواى حمد است به دست او دهند و آدم و همه پيامبران پس از او زير آن پرچم قرار دارند.
سپس به على عليه السلام فرمود: تو با آن پرچم حركت مى كنى تا ميان من و ابراهيم خليل مىايستى، آن گاه حله اى بر تو پوشند، و مناديى از عرش ندا كند: خوب بنده اى است پدرت ابراهيم، و خوب برادرى است برادرت على! تو را مژدگانى
باد كه آن گاه كه مرا خوانند تو را نيز خوانند، و آن گاه كه مرا جامه پوشند تو را نيز پوشند، و آن گاه كه من زنده مىشوم تو نيز زنده مى گردى). (1) (فضائل على عليه السلام ومسند احمد) 9 - (اى انس، آب وضو بر دستم بريز. سپس برخاست و دو ركعت نماز گزارد. آن گاه فرمود: نخستين كسى كه از اين در بر تو در آيد پيشواى پرهيزگاران، سرور مسلمانان، رئيس دين، خاتم وصيين، و پيشرو سپيد چهرگان است.
انس گويد: پيش خود دعا كرده، گفتم: خداوندا، او را يكى از مردان انصار قرار ده. آن گاه على عليه السلام آمد. رسول خدا صلى الله عليه و آله و سلم فرمود: انس، كه آمد؟ گفتم: على است. پيامبر صلى الله عليه و آله و سلم با شادمانى برخاست و به استقبال او شتافت، او را در آغوش گرفت و با دست خود عرق از پيشانى او پاك مى كرد. على گفت: اى رسول خدا - كه درود خدا بر تو و آل تو باد - مى بينم كه امروز با من كارى بى سابقه انجام مى دهى! فرمود: چرا نكنم و حال آن كه تو از سوى من پيام مى گزارى، و صداى مرا به گوش مردم مى رسانى و پس از من در اختلافات آنان حق را روشن مى سازى). (حلية الاولياء ابو نعيم) 10 - (سرور عرب، على را برايم فرا خوانيد. عايشه گفت: مگر شما سرور عرب نيستيد؟ فرمود: من سرور فرزندان آدمم وعلى سرور عرب است. چون على عليه السلام آمد، پيامبر صلى الله عليه و آله و سلم در پى انصار فرستاد، همين كه آمدند فرمود: اى گروه انصار، آيا شما را دلالت نكنم بر چيزى كه اگر بدان چنگ زنيد هرگز گمراه نگرديد؟ گفتند: چرا، اى رسول خدا. فرمود: اين على است، او را به دوستى من دوست بداريد، و به گرامىداشت من گرامى بداريد، زيرا جبرئيل از سوى خداوند
مرا بدانچه به شما گفتم دستور داده است).
(حلية الاولياء ابو نعيم) 11 - مرحبا به سرور مؤمنان و امام پرواپيشگان! به على عليه السلام گفتند: شكر اين نعمت چگونه گزارى؟ فرمود: خدا را ستايش مى كنم بر آنچه به من عطا فرموده، و او را سپاس مىگزارم بر آنچه به من ارزانى داشته است، و از او مى خواهم كه آنچه به من داده بر من بيفزايد).
(حلية الاولياء ابو نعيم) 12 - هر كه از اين شاد است كه چون من زيست كند، و چون من بميرد، و در بهشت عدن كه پروردگارم به دست خود (درختان) آن را نشانده است منزل گزيند بايد پس از من از على هوا دارى كند و هوادار هواداران او باشد، و از امامان پس از من پيروى كند، زيرا آنان خاندان منند، از سرشت من آفريده شده اند و فهم و علم روزى آنان ساخته اند، پس واى بر تكذيب كنندگان از امت من كه پيوند مرا درباره آنان مى برند، خداوند شفاعت مرا شامل حالشان نگرداند). (حلية الاولياء ابو نعيم) 13 - رسول خدا صلى الله عليه و آله و سلم خالدبن وليد را با سپاهى وعلى عليه السلام را با سپاهى ديگر به سوى يمن فرستاد و فرمود: اگر در يك جا گرد آمديد رهبرى با على باشد، و اگر از هم جدا بوديد هر كدام رهبر سپاه خود باشد. دو سپاه با هم گرد آمدند و بر دشمن يورش بردند، زنانى را به اسيرى گرفتند، اموالى را به چنگ آوردند و عده اى را كشتند. على عليه السلام كنيزكى را براى خود برداشت. خالد چهار تن از مسلمانان از جمله بريده اسلمى را گفت: نزد رسول خدا برويد و چنين و چنان گوييد - و مطالبى را بر ضد على عليه السلام برشمرد -. آنان نزد پيامبر صلى الله عليه و آله و سلم رفتند، يكى از يك طرف آمد و گفت: على چنان كرد! حضرت از او روى برتافت. ديگرى از سوى ديگر آمد و گفت: على چنان كرد! حضرت از او روى برتافت. بريده
اسلمى آمد و گفت: اى رسول خدا، على چنين كرد، او كنيزكى را براى خود برداشت! پيامبر صلى الله عليه و آله و سلم چندان به خشم آمد كه چهره مباركش گلگون شد، و چند بار فرمود: على را براى من واگذاريد، على از من است و من از على، و بهره او از خمس بيش از آن است كه برگرفته، او پس از من سرپرست هر مؤمنى است).
(احمد حنبل در چند جاى مسند و در كتاب فضائل على عليه السلام، و بيشتر محدثان نيز روايت كرده اند) 14 - (من وعلى نورى بوديم در برابر خداوند چهارده هزار سال پيش از آن كه آدم را بيافريند، چون آدم را آفريد آن نور را در او تقسيم كرد و دو پاره ساخت، پاره اى من و پاره اى على عليه السلام).
(احمد در مسند و كتاب فضائل على عليه السلام، و كتاب فردوس با اين اضافه (آن گاه انتقال يافتيم تا در عبد المطلب قرار گرفتيم، نبوت از آن من شد و وصيت از آن على عليه السلام).
15 - (يا على، نگاه به چهره تو عبادت است، تو هم در دنيا سالارى و هم در آخرت، هر كه تو را دوست بدارد مرا دوست داشته و دوست من دوست خداست، و دشمن تو دشمن من است و دشمن من دشمن خداست، واى بر آن كه تو را دشمن بدارد). (مسند احمد) 16 - (چون شب بدر فرا رسيد رسول خدا صلى الله عليه و آله و سلم فرمود: كيست كه براى ما آب آورد؟ هيچ كس داوطلب نشد. على عليه السلام برخاست و مشكى را برداشت و به سوى چاهى ژرف و تاريك رفت و در آن فرو شد، خداوند به جبرئيل و ميكائيل و اسرافيل وحى كرد كه خود را براى يارى محمد و برادرش و حزب او آماده كنيد، آنان از آسمان فرود آمدند با هاى و هويى كه هر كه مى شنيد مىهراسيد، چون برابر چاه قرار گرفتند همگى براى گرامىداشت و تجليل او بر وى سلام كردند). (احمد در كتاب فضائل على عليه السلام) 17 - (پيامبر صلى الله عليه و آله و سلم در روز جمعه براى مردم خطبه اى خواند، فرمود: اى مردم،
قريش (1) را مقدم بداريد و بر آنان پيشى نجوييد، و از آنان تعليم بگيريد و به آنان چيزى نياموزيد، نيروى يك مرد از قريش برابر نيروى دو مرد از غير آنان، و امانت يك مرد از قريش برابر با امانت دو مرد از غير آنان است. اى مردم، شما را به دوستى خويش آنان يعنى برادر و پسر عمويم على بن ابى طالب سفارش مى كنم. جز مؤمن او را دوست نمى دارد و جز منافق دشمن او نيست، هر كه دوستش بدارد مرا دوست داشته، و هر كه دشمنش بدارد مرا دشمن داشته است، و هر كه مرا دشمن بدارد خداوند به آتش دوزخش عذاب كند).
(احمد حنبل در كتاب فضائل على عليه السلام) 18 - (صديقان سه كس اند: حبيب نجار كه از جاى دوردست شهر با شتاب آمد (و مردم انطاكيه را پند داد كه از رسولان الهى پيروى كنند، و داستان او در سوره مباركه يس آمده است)، و مؤمن آل فرعون كه ايمانش را از فرعونيان پنهان مى ساخت (و آنان را از مخالفت با موسى عليه السلام باز مى داشت)، وعلى بن ابى طالب كه برترين آنان است). (احمد در كتاب فضائل على عليه السلام) 19 - (پنج چيز درباره على به من داده شده كه نزد من از دنيا و آنچه در آن است محبوب تر است:
1) در قيامت او در برابر خداوند به خاك مى افتد تا آن كه خدا از حساب آفريدگان فارغ گردد. 2) لواى حمد به دست او است و آدم و نسل او همه در زير لواى اويند. 3) او در آخر حوض من مىايستد و هر كه از امت مرا كه (به ولايت) بشناسد سيراب مى سازد. 4) او عورت مرا (پس از مرگ) مىپوشاند و مرا به پروردگارم مىسپارد. 5) من هرگز بيم آن ندارم كه او پس از ايمان كافر گردد و پس از ازدواج دامن بيالايد). (احمد در كتاب فضائل على عليه السلام)
20 - (خانه گروهى از اصحاب به مسجد پيامبر صلى الله عليه و آله و سلم راه داشت، روزى آن حضرت فرمود: هر درى كه به مسجد باز مى شود ببنديد مگر در خانه على را.
درها بسته شد. در اين باره گروهى سخنانى ناروا گفتند و به گوش رسول خدا صلى الله عليه و آله و سلم رسيد. حضرت در ميان اصحاب به پا خاست و فرمود: گروهى درباره بستن درها و نبستن من در خانه على را، سخنانى گفته اند. من از نزد خود نه درى را بستم و نه باز گذاشتم ولى دستورى داشتم كه آن را پى گرفتم).
(احمد حنبل در چند جاى مسند و در كتاب فضائل) 21 - (پيامبر صلى الله عليه و آله و سلم در جنگ طائف على را فرا خواند و با او در گوشى سخن گفت به گونه اى كه گروهى از اصحاب از اين كار ناراحت شدند. كسى گفت:
امروز رازگويى درازى با پسر عمويش داشت! اين سخن به آن حضرت صلى الله عليه و آله و سلم رسيد، گروهى از آنان را جمع كرد و فرمود: كسى گفته است. (امروز رازگويى درازى با پسر عمويش داشت!) آگاه باشيد كه من با او راز نگفتم بلكه خدا بود كه با او راز گفت). (احمد در مسند) 22 - (اى على، من با نبوت بر تو غالب آمده ام زيرا پس از من نبوتى نيست، و تو با هفت چيز بر مردم غالب آمده اى كه احدى از قريش نمى تواند آنها را انكار كند: تو نخستين آنها هستى كه ايمان آوردى، و از همه آنان به عهد خدا باوفاترى، و به فرمان خدا عامل تر، و در تقسيم منصف تر، و در ميان رعيت عادل تر، و به داورى داناتر و نزد خدا از همه بهره مندتر). (حلية الاولياء ابو نعيم) 23 - (فاطمه عليها السلام به پيامبر صلى الله عليه و آله و سلم عرضه داشت: مرا به همسرى مرد فقيرى در آورده اى كه دارايى ندارد! (1) پيامبر صلى الله عليه و آله و سلم فرمود: تو را به همسرى مردى در آوردم
كه اسلامش از همه پيشتر، حلمش از همه بزرگتر و علمش از همه بيشتر است.
مگر نمى دانى كه خداوند نگاهى به دنيا افكند و پدرت را از آن ميان برگزيد، و بار ديگر نظر انداخت و همسر تو را از آن برگزيد)؟!
(احمد در مسند) 24 - (پس از بازگشت از جنگ حنين هنگامى كه آيه اذا جاء نصر الله والفتح نازل شد پيامبر صلى الله عليه و آله و سلم فراوان ذكر سبحان الله واستغفر الله گفت، سپس فرمود: اى على، همانا وعده اى كه به من داده شده فرا رسيد، پيروزى حاصل شد و مردم گروه گروه در دين خدا در آمدند، و هيچ كس از تو به جانشينى من سزاوارتر نيست به جهت پيشگاميت در اسلام و نزديكيت به من و نسبت داماديت با من و بودن سرور زنان بهشتى در خانه تو، و پيش از همه اينها به جهت سختيهايى كه (پدرت) ابو طالب هنگام نزول قرآن براى من كشيد، و من خيلى مايلم كه اين وفادارى او را درباره فرزندش رعايت كنم). (1) (ابو اسحاق ثعلبى در تفسير قرآن) (ابن ابى الحديد گويد) بدان كه ما از آن رو اين اخبار را در اينجا آورديم كه بسيارى از منحرفان از آن حضرت، هنگامى كه به سخن او در نهج البلاغة و كتابهاى ديگر بر مىخورند كه شامل بازگويى نعمتهايى است كه خداوند به او
عطا فرموده - چون ويژگيهايى كه پيامبر صلى الله عليه و آله و سلم درباره او فرموده و او را از ديگران ممتاز نموده است - او را به خودستايى و بزرگ منشى و فخر فروشى منسوب مى دارند، و پيش از آنان گروهى از اصحاب نيز چنين تفكرى داشتند، چنان كه به عمر گفتند: كار سپاه و جنگ را به على واگذار، پاسخ داد: (او خود خواه تر از اين حرفهاست!) وزيد بن ثابت گفته است: (ما خود خواه تر و متكبرتر از على و اسامه نديديم).
پس اين اخبار را در اينجا آورديم تا بر منزلت بزرگ او در نزد پيامبر صلى الله عليه و آله و سلم آگهى داده باشيم. و كسى كه اين گونه سخنان در حق او گفته شده است اگر به آسمان بررود و در فضا پرواز كند و از عظمت و بزرگ منشى بر فرشتگان و پيامبران فخر بفروشد حق با او است و نبايد او را سرزنش نمود، با آن كه آن حضرت در هيچ يك از گفتارها و كردارهاى خود راه بزرگ منشى و تكبر را نپيمود، بلكه او از همه انسانها نرمخوتر و گران طبع تر و متواضع تر و بردبارتر و خوشروتر و بشاش تر بود تا آنجا كه برخى او را به شوخ طبعى مفرط منسوب داشتند، و روشن است كه مزاح و شوخ طبعى با تكبر و گردن فرازى و خود بزرگ بينى سازگار نيست. و اين كه گهگاه اين گونه سخنان بر زبان مىراند همه آه سينه سوخته و درد دل غم زده و آه دردمند بود و در گفتن آنها قصدى جز شكر نعمت و توجه دادن غافل به فضايلى كه خداوند ويژه او ساخته بود نداشت). (1)
فصل 9 فضائل آن حضرت كه با قسم ياد شده است 1 - انس بن مالك گويد: روزى رسول خدا صلى الله عليه و آله و سلم نماز عصر را با ما خواند و در ركعت اول مقدارى درنگ كرد تا آنجا كه پنداشتيم سهو يا غفلتى روى داده است، سپس سربرداشت و گفت: سمع الله لمن حمده، و بقيه نماز را كوتاه خواند، آن گاه با چهره چون ماه شب چهارده خود به ما رو كرد و فرمود: چرا برادر و پسر عمويم على بن ابى طالب را نمى بينم؟ گفتيم: ما هم او را نديده ايم اى رسول خدا، حضرت با صداى بلند فرمود: اى على، اى پسر عمو! على عليه السلام از آخر صفها پاسخ داد: لبيك يا رسول الله، پيامبر صلى الله عليه و آله و سلم فرمود: نزديك من بيا.
انس گويد: او پيوسته صفها را مىشكافت و از سر و دوش مهاجر و انصار خود را به پيامبر صلى الله عليه و آله و سلم رسانيد و مرتضى به مصطفى نزديك شد! پيامبر صلى الله عليه و آله و سلم فرمود: چرا از صف اول بازماندى؟ على عليه السلام گفت: شك داشتم كه وضو دارم يا نه، به منزل فاطمه عليها السلام رفتم و حسن و حسين را صدا زدم و كسى پاسخم نگفت، ناگاه كسى از پشت سر مرا صدا زد و گفت: اى ابو الحسن به پشت بنگر. به پشت خود برگشتم، طشتى ديدم و در آن سطلى پر از آب و بر روى آن يك حوله.
حوله را برداشتم و از آن آب وضو ساختم، آبى بود به نرمى كره و طعم عسل و بوى مشك، سپس روى برگرداندم و نفهميدم چه كسى سطل و حوله را گذاشت
و چه كسى برداشت! پيامبر صلى الله عليه و آله و سلم لبخندى در چهره على زد و او را در آغوش كشيد و پيشانيش را بوسيد و فرمود: آيا تو را مژده ندهم؟ آن سطل از بهشت بود و آب از بهشت برين، و آن كه تو را براى نماز آماده ساخت جبرئيل عليه السلام بود، و آن كه حوله به دستت داد ميكائيل عليه السلام، سوگند به آن كه جانم در دست او است، اسرافيل چندان شانه مرا گرفت (و در ركوع نگاه داشت) تا تو به نماز رسيدى، و به من گفت:
درنگ كن تا آن كس كه به منزله نفس تو و پسر عموى توست از راه فرا رسد! (1) 2 - سوگند به آن كه جان محمد در دست او است، اسرافيل پيوسته دست مرا بر روى زانوهايم (در ركوع) نگاه داشت تا تو (اى على) به نماز من برسى و ثواب آن را دريابى. آيا مردم مرا درباره دوستى تو سرزنش مى كنند حال آن كه خدا و فرشتگان او در بالاى آسمان تو را دوست مى دارند؟! (2) 3 - جابر رضى الله عنه گويد: نزد رسول خدا صلى الله عليه و آله و سلم بوديم كه على بن ابى طالب عليه السلام از راه رسيد، رسول خدا صلى الله عليه و آله و سلم فرمود: همانا برادرم على به نزد شما آمد. آن گاه رو به كعبه نمود و دست به آن نهاد و فرمود: سوگند به آن كه جانم در دست او است، اين و شيعيان او در قيامت رستگارند. سپس فرمود: او در ميان شما نخستين كسى است كه با من ايمان آورده، و از همه شما به عهد خدا وفادارتر، و به امر خدا عامل تر، و در ميان رعيت عادل تر، و در تقسيم منصف تر و نزد خداوند ارجمندتر است. در اين وقت اين آيه نازل شد: ان الذين آمنوا وعملوا الصالحات أولئك هم خير البرية (1) (آنان كه ايمان آورده و كار شايسته كردند بهترين آفريدگانند). و ياران پيامبر صلى الله عليه و آله و سلم هر گاه على عليه السلام از راه فرا مى رسيد
مى گفتند: بهترين آفريدگان آمد. (1) 4 - سوگند به آن كه جانم در دست او است، اگر نه اين بود كه گروهى از ياران من درباره تو همان را مى گفتند كه ترسايان درباره مسيح عليه السلام گفتند، همانا سخنى درباره تو مى گفتم كه بر هيچ گروهى عبور نكنى جز آن كه خاك پا و آب وضويت را براى تبرك و شفا برگيرند، ولى همين تو را بس كه تو از منى و من از تو. (2) 5 - سوگند به آن كه جانم در دست او است، همانا در ميان شما مردى است كه پس از من با مردم بر اساس تأويل قرآن مىجنگد - چنان كه من با مشركان بر اساس تنزيل آن جنگيدم - در حالى كه آن مردم گواهى به يكتايى خداوند مى دهند، و از همين رو كشتن آنان بر ديگران گران مى آيد و بر ولى خدا (على) طعن مى زنند و بر او خرده مى گيرند. (3) 6 - سوگند به آن كه جانم در دست او است، مردم به بهشت در نمى آيند تا ايمان آورند، و ايمان نياورند تا شما (اهل بيت) را به خاطر خدا و رسولش دوست بدارند. (4) 7 - سوگند به آن كه جانم در دست او است، هيچ كس ما خاندان را دشمن نمى دارد مگر آن كه داخل دوزخ شود. (5) 8 - سوگند به آن كه مرا به پيامبرى برانگيخت، آن گاه كه حلقه در بهشت را به
دست گيرم نخست شما (اهل بيت) را داخل مى سازم. (1) 9 - سوگند به آن كه جانم در دست او است، بنده در روز قيامت قدم از قدم بر نمى دارد تا او را از عمرش پرسند كه در چه راهى تباه ساخت، و از مالش كه از كجا به دست آورد و در چه راه مصرف نمود، و از دوستى ما خاندان. (2) اين خبر را خوارزمى نيز در كتاب مناقب (ص 35) روايت نموده و دنباله آن چنين است: عمر بن خطاب گفت: نشانه دوستى شما پس از شما چيست؟
پيامبر صلى الله عليه و آله و سلم دست بر سر على عليه السلام كه در جانب راست او ايستاده بود نهاد و فرمود:
دوستى من پس از من دوستى اين كس است، و اطاعت از او اطاعت از من و مخالفت با او مخالفت با من است.
10 - هنگامى كه رسول خدا صلى الله عليه و آله و سلم ميان ياران خود پيمان برادرى برقرار نمود على عليه السلام عرض كرد: اى رسول خدا، ميان ياران خود برادرى برقرار ساختى و ميان من و هيچ كس پيمان برادرى نبستى! فرمود: سوگند به آن كه مرا به پيامبرى برانگيخت، من تو را تنها براى خودم نگاه داشتم، تو نسبت به من چون هارون نسبت به موسايى با اين تفاوت كه پس از من پيامبرى نيست، و تو برادر و وارث منى، و تو در بهشت در قصر من با من و دخترم فاطمه همنشينى، و تو برادر و رفيق منى! (3) 11 - اى على، سوگند به آن كه جانم در دست او است، دو هزار سال پيش از آن كه خداوند آسمانها و زمين را بيافريند بر در بهشت نوشته است: لا إله ا لا الله، محمد رسول الله، على بن أبى طالب أخو رسول الله (على برادر رسول خداست). (4)
12 - سوگند به آن كه جانم در دست او است، آدم مستحق آن نشد كه خدا او را بيافريند و از روح خود در او بدمد و توبه اش را بپذيرد و به بهشتى كه در آن بود باز گرداند مگر به خاطر نبوت من و ولايت على پس از من. (1) 13 - سوگند به آن كه جانم در دست او است، خداوند ملكوت آسمانها و زمين را به ابراهيم ننمود و او را به دوستى خود برنگزيد مگر به جهت نبوت من و اقرار به (ولايت) على پس از من. (2) 14 - سوگند به آن كه جانم در دست او است، خداوند با موسى سخن نگفت، و عيسى را نشانه اى براى جهانيان برپا نداشت جز به نبوت من و شناخت (ولايت) على پس از من. (3) 15 - سوگند به آن كه جانم در دست او است، هيچ پيامبرى به مقام نبوت نرسيد جز با شناخت من و اقرار به ولايت ما (خاندان). (4) 16 - سوگند به آن كه جانم در دست او است، اگر يكى از شما برابر هفتاد پيامبر عمل كند، داخل بهشت نخواهد شد تا اين برادرم على و اولاد او را دوست بدارد. همانا خدا را حقى است كه جز من وعلى نمى شناسد، و مرا حقى است كه جز خدا وعلى نمى شناسد، وعلى را حقى است كه جز خدا و من كسى از آن آگاه نيست. (5) 17 - سوگند به آن كه جان محمد در دست او است، در بهشت درختى است كه از بر خورد شاخ و برگهايش صداى تسبيح بلند است، صدايى كه اولين و
آخرين مانند آن نشنيده اند... و مؤمنان بر تختهايى از نور نشسته اند با چهره هايى درخشان و سپيد، و تو امام آنهايى. (1) 18 - جبرئيل عليه السلام گفت: اى محمد، سوگند به آن كه تو را به پيامبرى برانگيخت، اگر اهل زمين نيز مانند اهل آسمانها على را دوست مى داشتند خداوند هرگز آتش دوزخ را نمى آفريد. (2) 19 - سوگند به آن كه مرا به حق بر انگيخته است، (اى فاطمه) تو را به همسرى كسى دادم كه سالار دنيا و آخرت است. جز مؤمن او را دوست نمى دارد، و جز منافق با او دشمنى نمى ورزد. (3) 20 - سوگند به آن كه مرا به حق بر انگيخته است، خداوند از هيچ بنده اى عمل واجبى را نمى پذيرد (چه رسد به مستحب) مگر با داشتن ولايت على بن ابى طالب عليه السلام، پس هر كه ولايت او داشت ساير واجبات نيز از او پذيرفته مى شود، و هر كه ولايت او نداشت خداوند هيچ عملى را كه او را از آتش دوزخ برهاند و هيچ جانفدايى را از او نخواهد پذيرفت، و جايگاه او دوزخ است و بد باز گشتگاهى است. (4) 21 - سوگند به آن كه جان محمد در دست او است، اگر بنده اى در روز قيامت با عمل هفتاد پيامبر وارد صحراى محشر شود هرگز خداوند از او نمى پذيرد تا آن كه با ولايت من و ولايت خاندان من با خدا ديدار كند. (5) 22 - سوگند به آن كه جانم در دست او است، تو (اى على) در قيامت نا اهلان
را از حوض من به شدت مىرانى. (1) 23 - (پيامبر صلى الله عليه و آله و سلم در خطاب به كسانى كه درهاى خانه هايشان را به مسجد بست و تنها در خانه على و اهل بيتش عليهم السلام) را باز گذاشت فرمود: سوگند به آن كه جانم در دست او است، من به اختيار خود شما را بيرون نراندم و آنان را داخل نساختم، بلكه اين خدا بود كه آنان را داخل ساخت و شما را بيرون راند. (آن گاه فرمود:) كسى را كه به خدا و روز قيامت ايمان دارد نرسد كه با حالت جنابت در اين مسجد بماند مگر محمد وعلى و فاطمه و حسن و حسين عليهم السلام. (2) 24 - سوگند به آن كه محمد را پيامبر ساخت و گرامى داشت، تو (اى على) از حوض من مىرانى، تو مردانى را از آن مىرانى همان گونه كه شتر تشنه را از آب دور مى كنند، در آنجا عصايى از چوب عوسج به دست دارى، گويى كه اكنون جايگاه تو را در كنار حوضم مىنگرم. (3) 25 - سوگند به آن كه جانم در دست او است، هيچ بنده اى به بهشت در نمى آيد جز با دوستى من. آن گاه دست على عليه السلام را گرفت و فرمود: آگاه باشيد كه دروغ مى گويد كسى كه پندارد مرا دوست مى دارد و اين را دشمن. (4) 26 - سوگند به آن كه جانم در دست او است، هيچ گاه على را با سپاهى نفرستادم جز آن كه ديدم جبرئيل عليه السلام با هفتاد هزار فرشته در جانب راست او و ميكائيل با هفتاد هزار فرشته در جانب چپ او و فرشته مرگ پيشاپيش او در حركتند، و ابرى بر سر او سايه افكنده تا آن كه پيروزى شرافتمندانه بهره او شود (5).
27 - سوگند به آن كه جانم در دست او است، هيچ روحى از بدن صاحبش جدا نمى شود تا آن كه از ميوه هاى بهشت يا درخت زقوم دوزخ بخورد، و آن گاه كه چشمش به فرشته مرگ مى افتد من وعلى و فاطمه و حسن و حسين را مى بيند، اگر دوستدار ما باشد گويم: اى فرشته مرگ، با او مدارا كن كه او دوستدار من و خاندانم بوده است. و اگر دشمن ما باشد گويم: بر او سخت گير كه من و خاندانم را دشمن مى داشته است. (1) 28 - (به نمايندگان ثقيف كه در اسلام آوردن بهانه تراشى مى كردند فرمود:) سوگند به آن كه جانم در دست او است، يا نماز مى خوانيد و زكات مى دهيد يا آن كه مردى را بر سر شما مىفرستم كه به منزله جان من است. (2) 29 - سوگند به آن كه مرا به حق به پيامبرى بر انگيخته، خشم آتش دوزخ بر دشمن على بيشتر است از خشم آن بر كسى كه براى خدا فرزند قائل است. (3) 30 - سوگند به آن كه مرا به حق به پيامبرى بر انگيخته، خداوند عمل نيكى را از بنده اى نمى پذيرد تا او را از دوستى على بن ابى طالب جويا شود. (4) 31 - سوگند به آن كه مرا به حق بر انگيخته، خداوند پيامبرى را گرامى تر از من و وصيى را گرامى تر از وصى من در نزد خود، مبعوث نكرده است. (5) 32 - سوگند به آن كه مرا به حق به پيامبرى بر انگيخته، هيچ يك از مخالفان و منكران حق او (على) از دنيا نرود تا آن كه خداوند نعمتهايى را كه در اختيار
او است دگرگون سازد. (1) 33 - سوگند به آن كه مرا به پيامبرى برانگيخت و بر همه آفريدگان برگزيد، اگر بنده اى هزار سال خدا را بپرستد خداوند از او نمى پذيرد جز با داشتن ولايت تو و ولايت امامان از نسل تو، و ولايت تو پذيرفته نيست جز با بيزارى از دشمنان تو و دشمنان امامان از نسل تو. اين مطلب را جبرئيل عليه السلام به من خبر داده است. (2) 34 - سوگند به آن كه مرا به حق به پيامبرى بر انگيخته، شما به مقام ايمان نمى رسيد تا آن كه محمد و آل او نزد شما محبوب تر از خودتان و خانواده و اموالتان و همه مردم روى زمين باشند. (3) 35 - سوگند به آن كه مرا به پيامبرى برانگيخت و بر همه آفريدگان برگزيد، من على را به عنوان نشانه اى براى امت خود در زمين نصب نكردم تا آن كه خداوند آوازه او را در آسمانها برداشت و ولايت او را بر فرشتگان واجب ساخت. (4) 36 - سوگند به آن كه مرا بشارت دهنده اى بر حق برانگيخت، كرسى و عرش قرار نيافتند و چرخ به گردش نيامد و آسمانها و زمين برپا نشدند مگر از آن رو كه بر آنها نوشته شد: لا إله الا الله، محمد رسول الله، على أمير المؤمنين. (5) 37 - سوگند به آن كه مرا به پيامبرى برانگيخت و بر آفريدگان برگزيد، همانا من و آنان (على و امامان از نسل او) گرامى ترين آفريدگان در نزد خدا هستيم، و
بر روى زمين نزد من هيچ انسانى محبوب تر از آنان نيست. (1) 38 - سوگند به آن كه جانم در دست او است، هيچ بنده اى از عمل خود بهره مند نمى شود جز با شناخت ما. (2) 39 - سوگند به آن كه جانم در دست او است، اگر مردى در ميان ركن و مقام با زبان روزه پيوسته به نماز ايستد و ركوع و سجود گزارد، آن گاه خدا را بدون دوستى خاندان من ديدار كند آن عبادتها سودى به حالش نخواهند داشت. (3) 40 - عبد الله بن مسلم گويد: (در جنگ صفين) عمار بن ياسر را ديدم به صورت پيرمردى گندمگون و بلند قامت در حالى كه سلاح به دست داشت و دستش مىلرزيد. گفت: سوگند به آن كه جانم در دست او است، همانا با اين پرچم سه بار در ركاب رسول خدا صلى الله عليه و آله و سلم جنگيدم و اين بار چهارم است. سوگند به آن كه جانم در دست او است، اگر چندان ما را به تيغ بزنند كه تا نخلستان هجر هزيمت دهند باز هم بر اين باوريم كه شيخ ما (على) عليه السلام بر حق است و شاميان در گمراهى. (4) 41 - سعد بن و قاص گويد: سوگند به آن كه جان سعد در دست او است، من چيزى از رسول خدا صلى الله عليه و آله و سلم درباره على شنيده ام كه اگر اره بر سر من نهند تا او را دشنام دهم هرگز او را دشنام نگويم. (5) 42 - معاوية بن ثعلبه گويد: مردى نزد ابوذر آمد و او در مسجد نشسته بود و على عليه السلام در مقابل او نماز مى خواند، گفت: اى اباذر، آيا مرا از محبوب ترين مردم
در نزد خودت خبر نمى دهى؟ زيرا به خدا سوگند مى دانم كه محبوب ترين مردم به نزد رسول خدا صلى الله عليه و آله و سلم محبوب ترين آنها به نزد توست. ابوذر گفت: چرا، سوگند به آن كه جانم در دست او است، محبوب ترين مردم به نزد من محبوب ترين آنها به نزد رسول خدا صلى الله عليه و آله و سلم است و او همين شيخ است و با دست به على عليه السلام اشاره نمود. (1) 43 - ابن عباس گويد: سوگند به آن كه جان عبد الله بن عباس در دست او است، اگر همه درياهاى دنيا مركب شود و درختانش قلم و اهل آن نويسنده، تا مناقب و فضائل على بن ابى طالب عليه السلام را بنويسند، آنها را به شمار نتوانند آورد. (2) 44 - رسول خدا صلى الله عليه و آله و سلم فرمود: سوگند به آن كه جانم در دست او است، اگر او (على عليه السلام) را اطاعت كنند همگى داخل بهشت خواهند شد. (3) 45 - على عليه السلام فرمود: به خدا سوگند شما را بر طاعتى بر نمىانگيزم مگر آن كه خودم بدان سبقت جويم. وشما را از گناهى باز ندارم جز آنكه خود پيش از شما از آن باز ايستم. (4) 46 - و نيز فرمود: به خدا سوگند هيچ گاه بنده اى بر دشمنى من نميرد جز آن كه به هنگام مرگش مرا به گونه اى ناپسند بيند، و هيچ گاه بنده اى بر دوستى من نميرد جز آن كه به وقت مرگش مرا آن گونه كه دوست دارد مشاهده كند. (5) 47 - انس بن مالك گويد: سوگند به خدايى كه جز او خدايى نيست، من از رسول خدا صلى الله عليه و آله و سلم شنيدم كه مى فرمود: سرلوحه اعمال بندگان دوستى على بن
ابى طالب است. (1) 48 - جبرئيل عليه السلام گفت: سوگند به خدايى كه تو را به پيامبرى بر انگيخته و به رسالت برگزيده، اينك فرود نيامدم جز براى آن كه تو را اين پيام رسانم: اى محمد، خداى و الا و برين تو را سلام مى رساند و مى فرمايد: محمد پيامبر رحمت من است وعلى بر پا دارنده حجت من، دوست او را عذاب نكنم گرچه گنهكار باشد، و به دشمن او رحم نياورم گرچه فرمانبردار باشد. (2) 49 - على عليه السلام فرمود: سوگند به آن كه جانم در دست او است، مرا از چيزى كه ميان شما و خدا مىگذرد نپرسيد جز آن كه شما را از آن خبر دهم. (3) 50 - و فرمود: سوگند به خداى دانه شكاف و جان آفرين، با همين دو دستم دشمنانمان را از سر حوض (كوثر) دور مى كنم و دوستانمان را بر سر آن گرد مىآورم. (4) 51 - سوگند به خداى بندگان و سرزمينها و آسمانهاى هفتگانه، در روز قيامت با همين دو دستم گروهى را از سر حوض دور مى سازم. (5) 52 - ام سلمه گويد: سوگند به آن كه جان ام سلمه در دست او است، همانا از رسول خدا صلى الله عليه و آله و سلم شنيدم كه مى فرمود: على با قرآن است و قرآن با على، هرگز از هم جدا نمى شوند تا بر سر حوض بر من وارد شوند. (6)
53 - حذيفه گويد: سوگند به آن كه جان حذيفه در دست او است، حقا كه عمل او در آن روز (جنگ خندق) از نظر پاداش از عمل همه ياران محمد صلى الله عليه و آله و سلم تا روز قيامت بزرگتر است. (1) 54 - على عليه السلام فرمود: سوگند به خداى دانه شكاف و جان آفرين، اين عهد پيامبر امى صلى الله عليه و آله و سلم است كه جز مؤمن مرا دوست نمى دارد، و جز منافق با من دشمنى نمى ورزد. (2) 55 - و فرمود: به خدا سوگند يك مرد باورمند به ولايت ما خاندان بهتر است از عابد هزار ساله. و اگر بنده اى خدا را هزار سال پرستيده باشد و با عمل هفتاد پيامبر به صحنه محشر وارد شود خداوند از او نمى پذيرد مگر آن كه ولايت ما خاندان را بشناسد و اگر نه خداوند او را بر بينى به دوزخ افكند. (3) 56 - به خدا سوگند اگر بالشى برايم تا كنند و بر آن نشينم، توراتيان را به توراتشان و انجيليان را به انجيلشان فتوا دهم تا بدان جا كه خداوند تورات و انجيل را به زبان آورد و هر كدام گويد: على راست گفته است، او به آنچه در من نازل شده شما را فتوا داده است، (وشما كتاب آسمانى را مى خوانيد پس چرا عقل خود به كار نمىبنديد)؟ (4) 57 - به خدا سوگند اگر بخواهم هر يك از شما را به ورود و خروج و همه شئونش خبر دهم خواهم توانست، ولى مىترسم كه درباره من به رسول خدا صلى الله عليه و آله و سلم كافر شويد. (5) آگاه باشيد كه من اين خبرها را به خواص كسانى كه بر
آنان ايمنم خواهم گفت. (1) 58 - به خدا سوگند آيه اى نازل نشد جز آن كه دانستم كه درباره چه كسى نازل شد، و كجا نازل شد. پروردگارم مرا دلى فرا گيرنده و زبانى پرسشگر بخشيده است. (2) 59 - سوگند به آن كه دانه را شكافت، پس از آن (كه پيامبر صلى الله عليه و آله و سلم در حق من دعا فرمود) هرگز در داورى ميان دو كس ترديد نكردم. (3) 60 - خداى بزرگ فرموده است: على پيشواى هدايت، چراغ تاريكى و حجت بر اهل دنياست، زيرا او بزرگترين تصديق كننده و راستين ترين مردم و بزرگترين فرق گذارنده (ميان حق و باطل) است. و من به عزت خود سوگند خورده ام كه هيچ كس را كه او را دوست بدارد و تسليم او و اوصياى پس از او باشد به آتش دوزخ در نياورم. (4) پيامبر صلى الله عليه و آله و سلم فرمود: سوگند به آن كه جان محمد به دست او است اگر مردى هزار سال و هزار سال ديگر ميان ركن و مقام به پرستش خدا پردازد ولى با انكار ولايت اهل بيت به قيامت وارد شود همانا خداوند او را به رو در آتش دوزخ مى افكند، گو هر كه خواهد باش. (5) و نيز به على عليه السلام فرمود: به خدا سوگند، به خدا سوگند، به خدا سوگند، اگر مردى با گناهانى بيش از برگ درختان و قطرات باران و تعداد سنگها يا ريگهاى زمين به صحراى محشر در آيد اما خدا را با دوستى تو و خاندان تو ديدار كند
خداوند بى گمان او را به بهشت در خواهد آورد (1).
و فرمود: اى على، به خدا سوگند، اگر مردى چندان به نماز و روزه پردازد تا مانند مشك خشكيده شود نماز و روزه او جز با دوستى شما به حال او سودمند نيست. اى على، هر كه با دوستى شما به خدا توسل جويد بر خداست كه او را از درگاه خود نراند. اى على، هر كه شما را دوست بدارد و به دامان شما چنگ زند همانا به دستاويز محكم چنگ زده است. (2) امام صادق عليه السلام فرمود: به خدا سوگند، اگر بت پرستى در هنگام جان دادن مانند شما شيعيان اعتقاد پيدا كند آتش دوزخ چيزى از بدن او را نخواهد خورد. (3) على عليه السلام فرمود: سوگند به خدايى كه آسمان را بى ستون افراشته است، اگر يكى از فرشتگان بخواهد يك نفس از جاى خود حركت كند، حركت نكند تا من به او اجازه دهم، و همين گونه است حال فرزندم حسن و پس از او حسين و نه تن از فرزندان حسين عليهم السلام كه نهمين آنان قائم آنهاست. (4) امام صادق عليه السلام فرمود: به خدا سوگند، هر بنده اى كه خدا و رسول او و امامان (اهل بيت) را دوست بدارد پس از مرگ آتش دوزخ به او نخواهد رسيد. (5) ابن عباس گويد: سوگند به آن كه جان ابن عباس به دست او است، اگر درياهاى دنيا مركب و درختان قلم و اهل دنيا نويسنده شوند و از روزى كه خدا دنيا را آفريده تا روز فناى آن به نگارش مناقب على بن ابى طالب عليه السلام پردازند به
ده يك از آنچه خداى متعال به او عنايت كرده است نتوانند رسيد. (1)
فصل 10 فضائل على عليه السلام از زبان جبرئيل عليه السلام 1 - رسول خدا صلى الله عليه و آله و سلم فرمود: شبى كه مرا به آسمان بردند و من و جبرئيل عليه السلام به آسمان چهارم رسيديم جبرئيل گفت: اى محمد، جاى من اينجا است، آن گاه مرا در نور تاختن داد تا به فرشته اى از فرشتگان خدا رسيدم در صورت و نام على كه در زير عرش به سجده افتاده بود و مى گفت: خداوندا، على و اولاد و دوستان و شيعيان و پيروان او را بيامرز، و بد انديشان و دشمنان و حسودان او را لعنت فرست، كه تو بر هر چيز توانايى. (1) 2 - رسول خدا صلى الله عليه و آله و سلم فرشته اى را به صورت على عليه السلام ديد و پنداشت على است، گفت: اى ابو الحسن به آمدن اينجا بر من پيشى گرفته اى؟! جبرئيل گفت:
اين على بن ابى طالب نيست، فرشته اى است به صورت او، فرشتگان مشتاق على بن ابى طالب عليه السلام شدند و از پروردگارشان در خواستند كه صورتى از على بسازد تا او را ببينند. (2) 3 - جبرئيل عليه السلام نزد پيامبر صلى الله عليه و آله و سلم نشسته بود كه على عليه السلام از راه فرا رسيد، جبرئيل
خنديد و گفت: اى محمد، اين على بن ابى طالب است كه از راه فرا رسيد.
پيامبر صلى الله عليه و آله و سلم فرمود: اى جبرئيل، مگر اهل آسمانها او را مى شناسند؟ گفت: اى محمد، سوگند به آن كه تو را به حق به پيامبرى بر انگيخته است، همانا اهل آسمانها بيشتر از اهل زمين به او معرفت دارند، او در هيچ جنگى تكبير نگفت جز آن كه ما نيز با او تكبير گفتيم، و حمله اى نبرد جز آن كه با او حمله برديم، و شمشيرى نزد جز آن كه با او شمشير زديم. (1) 4 - جبرئيل عليه السلام گفت: اى محمد، چون خداوند از بالاى عرش خود ثنا و درود فراوان بر على بن ابى طالب عليه السلام مى فرستد عرش مشتاق ديدار على عليه السلام شد، خداوند اين فرشته را به صورت على بن ابى طالب عليه السلام در زير عرش خود آفريد تا آتش شوق عرش فرونشيند، و تسبيح و تقديس و تمجيد اين فرشته را ثواب و پاداشى براى شيعيان خاندان تو - اى محمد - قرار داده است. (2) 5 - پيامبر صلى الله عليه و آله و سلم فرمود: جبرئيل عليه السلام برايم باز گفت كه بر على عبور نمودم و او در حين چرانيدن چند شتر به خواب رفته و مقدارى از بدنش نمايان گشته بود، من لباس او را به روى بدنش كشيدم و در همان حال خنكى ايمان او را بر روى قلب خود احساس نمودم. (3) 6 - رسول خدا صلى الله عليه و آله و سلم فرمود: اى على، جبرئيل عليه السلام مرا درباره تو خبرى داد كه مايه روشنى چشم و شادى دلم شد، او به من گفت: اى محمد، خداوند به من فرموده: محمد را از سوى من سلام برسان و او را آگاه ساز كه على پيشواى هدايت و چراغ تاريكيهاى ضلالت، و حجت بر اهل دنياست، زيرا او صديق
اكبر و فاروق اعظم است (1)، و من به عزت خويش سوگند خورده ام كه به آتش نبرم كسى را كه او را دوست داشته و تسليم او و اوصياى پس از او باشد، و به بهشت در نياورم كسى را كه دست از ولايت و تسليم در برابر او و اوصياى پس از او برداشته باشد. (2) 7 - رسول خدا صلى الله عليه و آله و سلم فرمود: جبرئيل عليه السلام نزد من آمد و گفت: اى محمد، پروردگارت تو را به دوستى و ولايت على بن ابى طالب فرمان مى دهد. (3) 8 - رسول خدا صلى الله عليه و آله و سلم فرمود: جبرئيل عليه السلام از سوى خداوند برگ سبزى از درخت آس برايم آورد كه در آن به رنگ سپيد نوشته بود: من دوستى على بن ابى طالب را بر آفريدگانم واجب نمودم، اين را از جانب من به آنان برسان. (4) 9 - جبرئيل عليه السلام از ميكائيل، او از اسرافيل، او از لوح، او از قلم، او از خداى عزوجل آورده است كه: ولاية على بن ابى طالب حصنى، فمن دخل حصنى امن من عذابى (ولايت على بن ابى طالب دژ محكم من است، هر كه بدان در آيد از عذاب من ايمن باشد). (5) 10 - جبرئيل عليه السلام گفت: اى محمد، خداوندت سلام مى رساند و گويد: على را دوست بدار، كه هر كس على را دوست بدارد مرا دوست داشته، و هر كه او را دشمن بدارد مرا دشمن داشته است. اى محمد، هر جا تو باشى على آن جاست، و هر جا على باشد دوستانش همانجايند [گرچه و گر چه گناه كرده باشند]. (6)
فصل 11 پاره اى از فضائل على عليه السلام از زبان معصومين عليهم السلام به روايت عامه رواياتى كه در اين فصل مى آيد با سند متصل از طريق اهل سنت روايت شده است كه ما به جهت اختصار، سند آنها را حذف كرديم. البته روايات مسند، منحصر در اين چند روايت كه در اينجا آورده مى شود نيست، بلكه اينها گلچينى از انبوه رواياتى است كه با سند از طريق آنان نقل شده است.
1 - على عليه السلام فرمود: روزى با رسول خدا صلى الله عليه و آله و سلم بيرون شدم و با هم در راههاى مدينه قدم مى زديم و به درختان نخلى چند عبور كرديم، يكى از آن درختها به ديگرى گفت: اين پيامبر مصطفى و اين على مرتضى است. از آن دو گذشتيم، دومى به سومى گفت: اينها موسى و هارون اند. از آنها گذشتيم، چهارمى به پنجمى گفت: اينها نوح و ابراهيم اند. از آنها نيز گذشتيم، ششمى به هفتمى گفت:
اين محمد سرور پيامبران است، و اين على سرور اوصياست. پيامبر صلى الله عليه و آله و سلم لبخندى زد و فرمود: اى على، درخت خرماى مدينه را صيحانى گويند، زيرا به فضل من و تو صدا بر آورده است. (1)
2 - رسول خدا صلى الله عليه و آله و سلم فرمود: چون روز قيامت شود مرا از باطن عرش ندا كنند كه خوب پدرى است پدرت ابراهيم، و خوب برادرى است برادرت على بن ابى طالب. (1) 3 - رسول خدا صلى الله عليه و آله و سلم در جنگ بدر (2) فرمود: اين (رضوان) يكى از فرشتگان خداست كه ندا مى كند: شمشيرى (برنده) جز ذوالفقار نيست، و جوانمردى جز على نيست. (3) 4 - رسول خدا صلى الله عليه و آله و سلم فرمود: اى على من شهر دانشم و تو دروازه آن هستى، دروغ مى گويد كسى كه پندارد به شهر توان رسيد مگر از دروازه آن. (4) 5 - على عليه السلام فرمود: رسول خدا صلى الله عليه و آله و سلم در حالى كه موى خود را گرفته بود فرمود: اى على، هر كه به يك موى تو آزار رساند تحقيقا مرا آزرده، و هر كه مرا بيازارد خدا را آزرده، و هر كه خدا را بيازارد همه اهل آسمانها و زمين او را لعنت فرستند. (5) 6 - رسول خدا صلى الله عليه و آله و سلم فرمود: اى على، من از خداوند پنج چيز درباره تو خواسته ام و به من عطا فرموده است: 1) از پروردگارم خواستم هنگامى كه زمين دهان مىگشايد و من سر بر مىآورم و خاك را از سرم فرو مىريزم تو با من باشى، خدا به من داد. 2) از پروردگارم خواستم آن گاه كه مرا در كنار ترازوى عمل نگاه مى دارد تو با من باشى، خدا به من داد. 3) از خدا خواستم كه تو را حامل پرچم بزرگ من قرار دهد، همان پرچمى كه پرچم بزرگ خداست و
رستگاران و بهشتيان در زير آن گرد مى آيند، خدا به من داد. 4) از پروردگارم خواستم كه تو امت مرا از حوض من سيراب كنى، خدا به من داد. 5) از پروردگارم خواستم كه تو پيشاهنگ امت من به سوى بهشت باشى، خدا به من داد. پس خدا را سپاس كه اين خواسته ها را به من ارزانى داشت. (1) 7 - رسول خدا صلى الله عليه و آله و سلم فرمود: جبرئيل نزد من آمد در حالى كه دو بال خود را گشوده بود، در يكى نوشته بود: (لا إله الا الله، محمد النبى) و در ديگرى نوشته بود: (لا إله الا الله، على الوصى). (2) 8 - حضرت امام حسين عليه السلام فرمود: از جدم رسول خدا صلى الله عليه و آله و سلم شنيدم كه فرمود:
هر كه دوست دارد به سان من زيست كند، و به سان من بميرد، و به بهشتى كه پروردگارم مرا وعده داده در آيد، بايد على بن ابى طالب و فرزندان و خاندان پاك او را كه پس از من پيشوايان هدايت و چراغهاى شبهاى تار ضلالت اند، دوست بدارد. زيرا آنان شما را از باب هدايت بيرون نبرده و در باب ضلالت در نمى آورند. (3) 9 - حضرت امام حسين عليه السلام فرمود: رسول خدا صلى الله عليه و آله و سلم در اتاق ام سلمه بود كه فرشته اى بر او وارد شده داراى بيست سر، در هر سرى هزار زبان، كه هر كدام خدا را به لغتى جداگانه تسبيح مى كرد، كف دستش از هفت آسمان و زمين گسترده تر بود، پيامبر صلى الله عليه و آله و سلم پنداشت كه وى جبرئيل است، فرمود: اى جبرئيل، هرگز با اين صورت نزد من نيامده بودى؟! گفت: من جبرئيل نيستم، من صرصائيل ام، خداوند مرا به سوى تو فرستاده كه دو نور را به هم تزويج كنى.
پيامبر صلى الله عليه و آله و سلم فرمود: كه را با كه؟ گفت: دخترت فاطمه را با على. پس پيامبر صلى الله عليه و آله و سلم
در حضور ميكائيل و جبرئيل وصرصائيل فاطمه را به همسرى على در آورد. در اين حال پيامبر صلى الله عليه و آله و سلم به پشت شانه صرصائيل نگريست، ديد بر آن نوشته است:
(لا إله ا لا الله، محمد رسول الله، على مقيم الحجة (على برپا دارنده حجت خداست). پيامبر صلى الله عليه و آله و سلم فرمود: اى صرصائيل، چند گاه است كه اين مطلب بر پشت شانه تو نوشته شده؟ گفت: دوازده هزار سال پيش از آن كه خداوند دنيا را بيافريند. (1) 10 - رسول خدا صلى الله عليه و آله و سلم به على بن ابى طالب عليه السلام فرمود: اى ابو الحسن، با خورشيد سخن بگو كه او با تو سخن خواهد گفت. على عليه السلام فرمود: سلام بر تو اى بنده فرمانبر خدا! خورشيد گفت: و سلام بر تو اى امير مؤمنان و پيشواى متقيان، و پيشاهنگ سپيد چهرگان! اى على، تو و شيعيانت در بهشت خواهيد بود. اى على!
نخستين كسى كه زمين دهان گشايد و او سر بر آورد محمد است و سپس تو، و نخستين كسى كه زنده مى شود محمد است و سپس تو، و نخستين كسى كه جامه در بر او كنند محمد است و سپس تو. على عليه السلام با چشم گريان براى خدا به سجده افتاد. پيامبر صلى الله عليه و آله و سلم رو به او كرد و فرمود: اى برادر و وصى من، سر بردار كه خداوند به تو بر اهل آسمانها افتخار ورزيد. (2) 11 - على عليه السلام فرمود: حسن و حسين در نزد پيامبر صلى الله عليه و آله و سلم بازى مى كردند تا بيشتر شب گذشت، آن گاه به آنان فرمود: برويد نزد مادرتان. پس برقى جهيد و همين طور براى آنها نور افشان بود تا بر مادرشان فاطمه عليها السلام وارد شدند و پيامبر صلى الله عليه و آله و سلم به آن برق مى نگريست، و فرمود: سپاس خداى را كه ما خاندان را گرامى داشت. (3)
12 - رسول خدا صلى الله عليه و آله و سلم فرمود: هر كه با خاندان من ستم روا دارد و با آنان كشتار كند و دشمن را بر ضد آنان يارى دهد و به آنان ناسزا گويد، چنين كسانى در آخرت هيچ بهره اى (از بهشت) ندارند، و خدا (از قهر) با آنان سخن نگويد، و (از آلودگيها) پاكشان نسازد، و آنان را عذابى دردناك خواهد بود. (1) 13 - رسول خدا صلى الله عليه و آله و سلم فرمود: بهشت حرام گرديده است بر كسى كه به خاندان من ستم كند و مرا درباره خاندانم بيازارد. و هر كه با يكى از فرزندان عبد المطلب نيكى كند و او تلافى نكند من خود فرداى قيامت هنگام ديدار او تلافى خواهم كرد. (2) 14 - رسول خدا صلى الله عليه و آله و سلم فرمود: در قيامت سواره اى جز ما نيست، ما چهار نفريم. مردى از انصار برخاست و گفت: پدر و مادرم فدايت باد آنان كيستند؟
فرمود: من بر مركب خدا (براق) سوارم، برادرم صالح بر همان شتر خدا كه پى شد، عمويم حمزه بر شتر عضباى من، و برادرم على بر شترى از شتران بهشت و لواى حمد به دست او است، ندا كند: (لا إله ا لا الله، محمد رسول الله). آدميان گويند:
اين نيست مگر فرشته اى مقرب يا پيامبرى مرسل يا يكى از حاملان عرش.
فرشته اى از باطن عرش به آنان پاسخ دهد: اى مردمان، اين فرشته اى مقرب و پيامبرى مرسل و يكى از حاملان عرش نيست، اين على بن ابى طالب است. (3) 15 - رسول خدا صلى الله عليه و آله و سلم فرمود: خداوند مى فرمايد: هر كه به من و به پيامبرم و به وليم ايمان آورد او را به بهشت در آورم، هر كار كه كرده باشد. (4)
16 - پيامبر صلى الله عليه و آله و سلم فرمود: اى على، تو قسمت كننده دوزخ (و دوزخيان) هستى، و تو در بهشت را مىكوبى و بدون حساب وارد بهشت مى شوى. (1) 17 - رسول خدا صلى الله عليه و آله و سلم فرمود: هر كه دوست دارد به دين من چنگ زند و پس از من بر كشتى نجات بنشيند، بايد در پى على بن ابى طالب برود، دشمنش را دشمن بدارد و با دوست او دوستى كند، زيرا او وصى من است و جانشين من است در امتم در حال حيات و پس از مرگم، و او امام هر مسلمان و امير هر مؤمنى پس از من است، سخن او سخن من، امر او امر من، نهى او نهى من، پيرو او پيرو من، ياور او ياور من، و تنها گذارنده او تنها گذارنده من است.
آن گاه فرمود: هر كه از على جدايى گزيند، در روز قيامت نه او مرا بيند و نه من او را، (2) و هر كه خلاف على پويد خداوند بهشت را بر او حرام كند و دوزخ را جايگاه او سازد، و هر كه دست از يارى على بردارد و او را تنها گذارد خداوند در روز قيامت كه او را بر خدا عرضه دارند وى را تنها و بى ياور گذارد، و هر كه على را يارى دهد خداوند در روز ديدار او (قيامت) او را يارى رساند و هنگام بازپرسى حجت او را بر زبانش نهد.
سپس فرمود: و حسن و حسين پس از پدرشان امام امت من و سروران اهل بهشت اند، و مادرشان سرور زنان همه جهانهاست، و پدرشان سرور اوصياست، و از نسل حسين نه امام خواهد بود كه نهمين آنان قائم از فرزندان من است، فرمانبرى از آنان فرمانبرى از من است و نافرمانى آنان نافرمانى من است، از منكران فضل آنان و كسانى كه پس از من حرمت آنان را مىشكنند به خدا شكوه مى برم، و خدا بس است كه دوست و ياور خاندان من و پيشوايان امتم و انتقام گيرنده از منكران حق آنان باشد. (1) 18 - على عليه السلام فرمود: رسول خدا صلى الله عليه و آله و سلم مرا به جنگ با ناكثين (پيمان شكنان:
مردم بصره در جنگ جمل) وقاسطين (متجاوزان: معاويه و اهل شام در جنگ صفين) ومارقين (از دين بيرون شدگان: خوارج نهروان) امر فرموده است. (2) 19 - رسول خدا صلى الله عليه و آله و سلم فرمود: هر كه من مولاى اويم پس على مولاى او است، خداوندا، دوست بدار هر كه او را دوست بدارد، و دشمن بدار هر كه او را دشمن دارد، و ياور كسى باش كه او را يارى دهد، و تنها و بى ياور گذار كسى را كه او را تنها و بى ياور گذارد. (3) 20 - داود بن رشيد گويد: پدرم گفت: روزى نزد مهدى عباسى بودم و ياد على به ميان آمد، مهدى گفت: پدرم از جدم از پدرش، از ابن عباس رضى الله عنه روايت كرد كه رسول خدا صلى الله عليه و آله و سلم فرمود: (اى على، تو عبقرى (اهل بيت) آنان هستى).
مهدى گفت: يعنى سيد و سرور آنان مى باشى. (4)
فصل 12 پاره اى از فضائل على عليه السلام از زبان معصومين عليهم السلام به روايت خاصه 1 - على عليه السلام فرمود: چون رسول خدا صلى الله عليه و آله و سلم مرا با فاطمه تزويج نمود به من فرمود: مژده باد تو را كه خداوند اندوه مسأله ازدواج تو را از دل من برداشت، گفتم: آن چه بود؟ فرمود: جبرئيل سنبلى و قرنفلى از بهشت برايم آورد، من گرفتم و بوييدم و گفتم: اى جبرئيل، اينها چيست؟ گفت: خداوند فرشتگان و ساكنان بهشت را امر فرمود كه بهشت را با همه درختان و نهرها و قصرها و خانه ها و اتاقها و جايگاهها و غرفه ها زيور كنند، و حور العين را امر كرد كه (حمعسق ويس) را بخوانند. و مناديى ندا كرد كه خداوند فرموده است: من فاطمه دخت محمد صلى الله عليه و آله و سلم را به همسرى على بن ابى طالب در آوردم. آن گاه خداوند ابرى را برانگيخت و بر سر آنان در و يا قوت ولؤلؤ و گوهر باريد، و سنبل و قرنفل را بر سر آنان پاشيد، و اينها از آن سنبلها و قرنفلهايى است كه (در اين جشن) بر فرشتگان نثار شده است. (1) 2 - رسول خدا صلى الله عليه و آله و سلم فرمود: من گنجينه دانشم وعلى كليد آن است، هر كه
گنجينه خواهد بايد به سوى كليد برود. (1) 3 - پيامبر صلى الله عليه و آله و سلم از جبرئيل، او از ميكائيل، او از اسرافيل و او از خداوند - جل جلاله - نقل كند كه فرمود: منم خداى يكتا، معبودى جز من نيست، با قدرت خويش خلايق را آفريدم و از ميان آنان هر كه را خواستم يعنى پيامبرانم را برگزيدم، و از ميان آنان نيز محمد صلى الله عليه و آله و سلم را حبيب و خليل وصفى (برگزيده) خود انتخاب كردم و او را به سوى آفريدگانم برانگيختم، و براى او على را برگزيدم و او را برادر و وصى و وزير و پيامگزار او به آفريدگانم پس از وى قرار دادم...
پس به عزت و جلال خود سوگند خورده ام كه هيچ بنده اى از بندگانم على را دوست ندارد و به ولايت نپذيرد جز آن كه او را از آتش دوزخ دور بدارم و به بهشت درآورم، و هيچ بنده اى از بندگانم او را دشمن ندارد و از ولايت او به ولايت ديگرى سر نسپارد جز آن كه دشمنش بدارم و به آتش دوزخش درآورم. (2) 4 - رسول خدا صلى الله عليه و آله و سلم فرمود: اى على، تو پس از من مظلوم قرارخواهى گرفت، پس واى بر آن كه به تو ستم كند و به حريم تو تجاوز نمايد، و خوشا حال آن كه پيرو تو باشد و كسى را بر تو ترجيح ندهد... و تو نخستين كسى هستى كه با من از صراط مىگذرى، و پروردگارم به عزت خويش سوگند ياد نموده كه هيچ كس از گردنه صراط عبور نتواند كرد مگر آن كه سند ولايت تو و امامان از نسل تو با او باشد، و تو نخستين كسى هستى كه بر حوض من وارد مى شوى، دوستانت را از آن سيراب سازى و دشمنانت را از آن برانى. و آن گاه كه من در (مقام محمود (جايگاه شفاعت) بايستم تو همراه من خواهى بود، درباره دوستان ما شفاعت
مى كنى و شفاعتت پذيرفته مى شود، و تو نخستين كسى هستى كه داخل بهشت مى شوى و لواى مرا كه همان لواى حمد است و داراى هفتاد تكه است به دست دارى كه هر تكه اى از خورشيد و ماه گسترده تر است، و تو صاحب درخت طوبى در بهشت هستى كه اصل آن در خانه تو و شاخه هايش در خانه هاى شيعيان و دوستان تو پراكنده است. (1) 5 - رسول خدا صلى الله عليه و آله و سلم فرمود: اى على، تو حجت خدايى، تو باب خدايى، تويى راه به سوى خدا، تويى نبأ عظيم (آن خبر بزرگ)، تويى صراط مستقيم (راه راست)، تويى مثل اعلى (نمونه برتر). اى على، تو امام مسلمانان و امير مؤمنان و بهترين اوصيا و سرور صديقانى. اى على، تويى فاروق اعظم (كه ميان حق و باطل به خوبى فرق مى نهى)، تويى صديق اكبر. اى على، تو جانشين من بر امتم و پرداخت كننده دينم، و انجام دهنده وعده هاى من هستى. اى على، تو پس از من مظلوم واقع خواهى شد. اى على، تو پس از من تنها مىمانى و همه از تو جدا مى شوند. اى على، تو پس از من محجور (و محروم از حق خود) مىمانى، خداى متعال و حاضران از امتم را گواه مى گيرم كه هواداران تو هواداران منند، و هواداران من هواداران خدايند و هواداران دشمنانت هواداران شيطانند. (2) 6 - رسول خدا صلى الله عليه و آله و سلم فرمود: هر كه بميرد و او را امامى از فرزندان من نباشد به مرگ جاهليت مرده است، و به تمام كارهايى كه در دوران جاهليت و اسلام كرده مؤاخذه خواهد شد. (3) 7 - رسول خدا صلى الله عليه و آله و سلم فرمود: اى على، مردانى از قريش مرا درباره ازدواج فاطمه سرزنش كرده، گفتند: ما او را از تو خواستگارى كرديم، ما را منع نمودى و
به همسرى على درآوردى؟! به آنان گفتم: به خدا سوگند من نبودم كه شما را منع نمودم و او را به همسرى على در آوردم بلكه خدا بود كه شما را منع كرد و او را به همسرى على در آورد. آن گاه جبرئيل بر من فرود آمد و گفت: اى محمد، خداوند - جل جلاله - مى فرمايد: اگر على را نمى آفريدم هرگز در روى زمين براى دخترت فاطمه همسر و همتايى نبود، از آدم گرفته تا همه كسانى كه پس از او آمده اند. (1) 8 - پيامبر صلى الله عليه و آله و سلم فرمود: هر كه شادمان است كه به شاخه ياقوتى سرخ كه خداوند به دست [قدرت] خويش كاشته است بنگرد و بدان چنگ زند بايد على و امامان از نسل او را دوست بدارد و به ولايت آنان گردن نهد، زيرا كه آنان اختيار شدگان و بر گزيدگان خداوندند، و از هر گناه و لغزشى معصوم اند. (2) 9 - رسول خدا صلى الله عليه و آله و سلم فرمود: به گاه قيامت حساب شيعيان ما به ما سپرده شود، هر كه گناه و مظلمه اش شخصى و ميان خود و خدايش بوده است ما درباره او حكم مى كنيم و خداوند مى پذيرد، و هر كه گناه و مظلمه اش مربوط به او و مردم بوده طلب بخشش مى كنيم و به ما بخشوده مى شود، و هر كه گناه و مظلمه اش ميان او و ما باشد ما از هر كس به عفو و گذشت سزاوارتريم. (3) 10 - روزى رسول خدا صلى الله عليه و آله و سلم به [يكى از] اصحاب خود فرمود: اى بنده خدا، در راه خدا دوست بدار و در راه خدا دشمنى كن، و در راه خدا پيوند دوستى برقرار ساز و در راه خدا عداوت ورز، زيرا كه به ولايت خدا دست نيابى مگر بدين كار. امروزه برادرى و دوستى مردم با يكديگر بيشتر بر اساس دنياست، براى دنيا دوستى مى كنند و براى آن دشمنى مىورزند، اما اين كار هيچ سودى
براى آنان در برابر [كيفر] خدا ندارد.
وى گفت: چگونه بدانم كه در راه خداوند دوستى و دشمنى نموده ام؟ ولى خدا كيست تا او را دوست بدارم؟ و دشمن خدا كيست تا با او دشمنى ورزم؟
رسول خدا صلى الله عليه و آله و سلم به على عليه السلام اشاره كرد و فرمود: اين را مى بينى؟ گفت: آرى، فرمود: دوست اين دوست خداست، او را دوست دار، و دشمن اين دشمن خداست، او را دشمن بدار. دوست اين را دوست بدار گرچه قاتل پدر و فرزندت باشد، و دشمن اين را دشمن بدار گرچه پدر و فرزندت باشد. (1) 11 - از اميرمؤمنان عليه السلام از معناى اين سخن رسول خدا صلى الله عليه و آله و سلم: (من در ميان شما دو چيز گرانبها به يادگار مى نهم: كتاب خدا و عترتم را) سؤال شد كه عترت چه كسانى هستند؟ على عليه السلام فرمود: من و حسن و حسين و امامان نه گانه از نسل حسين كه نهمين آنان مهدى و قائم آنهاست، از كتاب خدا جدا نمى شوند و كتاب خدا نيز از آنان جدايى نمى پذيرد تا بر رسول خدا صلى الله عليه و آله و سلم در سر حوض او وارد آيند. (2) 12 - رسول خدا صلى الله عليه و آله و سلم اين آيه را خواند: يستوى أصحاب النار وأصحاب الجنة، أصحاب الجنة هم الفائزون (3) (دوزخيان و بهشتيان برابر نيستند، بهشتيان رستگارند). آن گاه فرمود: بهشتيان كسانى اند كه مرا فرمان برند و پس از من تسليم على بن ابى طالب شوند و به ولايت او گردن نهند، و دوزخيان كسانى اند كه [اين] ولايت را خوش ندارند و پيمان بشكنند و پس از من با او كارزار كنند. (4) 13 رسول خدا صلى الله عليه و آله و سلم فرمود: امامان پس از من دوازده نفرند، اول آنان توى
اى على، و آخرينشان قائم است كه خداوند - كه نامش بس مقدس و والاست شرق و غرب عالم را به دست او مى گشايد. (1) 14 - رسول خدا صلى الله عليه و آله و سلم فرمود: هر كه دوست دارد بر كشتى نجات بنشيند، و به دستاويز محكم بياويزد، و به ريسمان استوار الهى چنگ زند بايد پس از من على را دوست بدارد و با دشمن او دشمنى ورزد، و از امامان هدايت از فرزندان او پيروى نمايد، زيرا كه آنان جانشينان و اوصياى من اند، و پس از من حجتهاى خدا بر آفريدگانند... (2) 15 - رسول خدا صلى الله عليه و آله و سلم فرمود: هر امتى را صديق و فاروقى (3) است، و صديق و فاروق اين امت على بن ابى طالب است، او كشتى نجات و باب آمرزش اين امت است. (4) 16 - حضرت امام حسين عليه السلام فرمود: از جدم رسول خدا صلى الله عليه و آله و سلم شنيدم كه مى فرمود: شبى كه پروردگارم مرا به معراج برد در دل عرش فرشته اى را ديدم كه شمشيرى از نور به دست داشت و با آن بازى مى كرد همان گونه كه على بن ابى طالب با ذوالفقار بازى مى كند، و هر گاه فرشتگان مشتاق ديدار روى على بن ابى طالب شوند به چهره اين فرشته مىنگرند. گفتم: پروردگارا! اين على بن ابى طالب پسر عموى من است؟ فرمود: اى محمد، اين فرشته اى است كه آن را به صورت على آفريده ام و در دل عرش به پرستش من مشغول است، كارهاى نيك
و ثواب تسبيح و تقديس او تا روز قيامت براى على بن ابى طالب نوشته مى شود. (1) 17 - رسول خدا صلى الله عليه و آله و سلم فرمود: جبرئيل عليه السلام از خداوند مرا خبر داد كه فرموده است: على بن ابى طالب حجت من بر آفريدگانم و كارگزار دين من است، از صلب او امامانى برآورم كه به پا دارى امر من برخيزند و به راه من فرا خوانند، به بركت آنان است كه بلا را از بندگانم دور سازم و از رحمت خويش فرو بارم. (2) 18 - على عليه السلام فرمود: رسول خدا صلى الله عليه و آله و سلم به من فرمود: تو بهترين آدميزادگانى، و جز كافر در [حقانيت] تو شك نكند. (3) 19 - على عليه السلام فرمود: از رسول خدا صلى الله عليه و آله و سلم شنيدم هنگامى كه از آن حضرت پرسيدند: پروردگارت در شب معراج با چه لغتى با تو سخن گفت؟ فرمود: با زبان على با من سخن گفت، و به دلم افكند كه گفتم: پروردگارا! تو با من سخن گفتى يا على؟ فرمود: اى احمد، من چيزى هستم نه مانند چيزها، با مردم قياس نمى شوم و به صفات مشابه آفريدگان وصف نشوم، تو را از نور خود آفريدم و على را از نور تو، بر كمون دلت سركشى كردم و هيچ كس را محبوب تر از على بن ابى طالب در دل تو نديدم، از اين رو با زبان او با تو سخن گفتم تا دلت آرام يابد. (4) 20 - رسول خدا صلى الله عليه و آله و سلم فرمود: ان عليا لاخيشن في ذات الله (همانا على درباره خدا بسيار سخت گير است). اخيشن مصغر اخشن و آن اسم تفضيل از خشن است. و تصغير در اينجا براى تعظيم و بزرگ نشان دادن است. (5)
21 - و نيز فرمود: ان عليا ممسوس في ذات الله (همانا على درباره خدا سر از پا نمى شناسد). ممسوس به معناى مجنون (ديوانه) است، همان گونه كه مجنون از گفتار ديگران باك ندارد، على عليه السلام نيز در راه خدا باك ندارد كه ديگران درباره او چگونه قضاوت كنند. (1)
فصل 13 پاره اى از فضائل على عليه السلام از زبان بزرگ زنانى (فاطمه) نام 1 - به روايت عامه 1 - فاطمه صغرى از [پدرش] حسين بن على عليه السلام، از [مادرش] فاطمه دخت گرامى پيامبر صلى الله عليه و آله و سلم كه فرمود: رسول خدا صلى الله عليه و آله و سلم به سوى ما بيرون شد و فرمود:
همانا خداوند به شما افتخار ورزيد و همگى شما را عموما وعلى را خصوصا آمرزيد. من فرستاده خداوند به سوى شمايم. بدون هيچ باكى از قوم خود و بى هيچ ملاحظه اى درباره رابطه خويشاوندى اين سخن گويم، اين جبرئيل عليه السلام است كه مرا خبر مى دهد: نيكبخت به تمام معنا و حق معناى نيكبخت كسى است كه على را در حال زندگانى و پس از مرگ من دوست بدارد. (1) 2 - فاطمه دخت حضرت رضا عليه السلام، از فاطمه و زينب وام كلثوم دختران امام كاظم عليه السلام، از فاطمه دختر امام صادق عليه السلام، از فاطمه و سكينه دختران امام حسين عليه السلام (2)، از ام كلثوم دختر فاطمه عليها السلام، از حضرت فاطمه عليها السلام كه فرمود: آيا سخن رسول خدا صلى الله عليه و آله و سلم را در روز غدير خم فراموش كرده ايد كه فرمود: (هر كه
من مولاى اويم پس على مولاى او است)؟ و سخن او را كه فرمود: (تو نسبت به من چون هارون نسبت به موسايى)؟! (1) 2 - به روايت خاصه 3 - فاطمه دختر حضرت رضا عليه السلام، از فاطمه و زينب وام كلثوم دختران موسى بن جعفر عليه السلام، از فاطمه دختر امام صادق عليه السلام، از فاطمه دختر امام باقر عليه السلام، از فاطمه دختر امام سجاد عليه السلام، از فاطمه و سكينه دختران امام حسين عليه السلام، از ام كلثوم دختر على عليه السلام، از فاطمه دختر رسول خدا صلى الله عليه و آله و سلم كه فرمود: از رسول خدا صلى الله عليه و آله و سلم شنيدم كه مى فرمود: شبى كه مرا به معراج بردند به بهشت در آمدم قصرى از در سفيد ميان تهى ديدم كه درى در و يا قوت نشان داشت و بر آن پرده اى آويخته بود، سر برداشتم ديدم بر آن در نوشته: (لا إله الا الله، محمد رسول الله، على ولى القوم)، و بر آن پرده نوشته بود: بخ بخ، من مثل شيعة على (به به، كيست مانند شيعه على؟!) در آن قصر وارد شدم، قصرى بود از عقيق سرخ ميان تهى، و درى داشت از نقره كه با زبرجد سبز زيور شده بود، و بر آن در پرده اى آويخته بود، سربرداشتم ديدم بر آن در نوشته است: (محمد رسول الله، على وصى المصطفى) (2).
فصل 14 گفتار دانشمندان درباره امام على عليه السلام 1 - جنيد را از منزلت على بن ابى طالب عليه السلام در علم تصوف پرسيدند، گفت:
(اگر جنگها امان مى دادند كه اندكى به ما پردازد، ما چيزها از اين علم از او نقل مى كرديم كه دلها بر نمىتابيد. آخر او امير مؤمنان است (1)!
2 - يكى از فاضلان را از فضائل حضرتش پرسيدند، گفت: چه گويم درباره رادمردى كه دشمنانش از حسد و هوادارانش از ترس وتقيه فضائل او را پنهان داشتند، و با اين همه فضائل آشكار او شرق و غرب عالم را پر كرده است. (2) 3 - احمد بن حنبل: فضائلى كه درباره على بن ابى طالب عليه السلام رسيده درباره هيچ يك از ياران رسول خدا صلى الله عليه و آله و سلم نرسيده است. (3) 4 - محمد بن اسحاق واقدى: على عليه السلام از معجزات پيامبر صلى الله عليه و آله و سلم بود چون معجزه عصا براى موسى و زنده كردن مردگان براى عيسى عليه السلام. (4) 5 - آية الله خويى رحمه الله: ايمان على عليه السلام به قرآن - با آن همه مهارت در بلاغت -
خود به تنهايى دليل است كه قرآن وحى الهى است. چرا نه، كه او خداوند شيوا سخنى ورساگويى و برترين نمونه در معارف الهى است؟! (1) 6 - خليل بن احمد صاحب علم عروض: نياز همگى به او و بى نيازى او از همه، دليل است كه او پيشواى همه است. (2) 7 - دكتر مهدى محبوبه: على بر معرفت احاطه يافت بى آن كه معرفت بر او احاطه يابد، وعلى بر هر سوى معرفت دست يافت بى آن كه معرفت بر هر سوى وى دست يابد. (3) 8 - دكتر سعادت: همه مورخان و سيره نويسان بر اين باورند كه على بن ابى طالب را امتيازات بزرگى بود كه براى ديگران فراهم نبود، او امتى بود كه در يك تن تبلور يافته بود. (4) 9 - نويسنده مسيحى عرب جرج جرداق: در نظر من، فرزند ابو طالب نخستين مرد عرب بود كه با روح كلى يار و همنشين بود، على شهيد عظمت خود شد، او در حالى جان سپرد كه نماز را در ميان دو لب داشت، او با دلى سرشار از عشق خدا درگذشت. هرگز تا زيان قدر و مقام راستين وى را نشناختند تا آن كه از همسايگان پارسى آنان مردمى برخاستند كه ميان گوهر و سنگريزه فرق مى نهادند. (5) 10 - ابن ابى الحديد: به فصاحت بنگر كه چه سان خود را در اختيار على نهاد و زمامش را به دست او سپرد! منزه خدايى كه اين مرد را چنين مزاياى پر بها و
ويژگيهاى گرانمايه بخشيد! نوجوانى از فرزندان عرب مكه با آن كه آميزشى با حكيمان نداشت، در آشنايى به حكمت از افلاطون و ارسطو سر آمد، و گر چه معاشرتى با دانشمندان علم اخلاق ننمود از سقراط به مسائل اخلاقى آگاه تر شد، و هر چند در ميان دلاوران نباليد - كه مكيان تاجر بودند نه جنگجو - اما دلاورترين بشر روى زمين گرديد! به خلف احمر گفتند: كدام دليرترند، على يا عنبسه يا بسطام؟ پاسخ داد: عنبسه و بسطام را با افراد بشر و آدميان سنجند نه با آن كس كه از حد بشريت فراتر است. گفتند: به هر حال چيزى بگو. گفت: خدا را سوگند، اگر على نهيبى به روى آنان زند هر دو قالب تهى كنند پيش از آن كه به آنان بتازد! (1) 11 - نظام: على بن ابى طالب، گوينده را مايه گرفتارى و آزمايشى سخت است، اگر در حق او سنگ تمام گذارد به افراط و غلو انجامد، و اگر از حقش بكاهد به زشتى و گناه در افتد، حد ميانه هم چندان ظريف و تيز زبان و بلند ستيغ است كه آگاهى از آن و صعود بر آن بسى دشوار آيد مگر بر گوينده زيرك و هوشمند. (2) 12 - علامه سيد رضى رحمه الله: امير مؤمنان عليه السلام سرچشمه وآبشخوار فصاحت، و منشأ و مولد بلاغت بود، رازهاى پوشيده اين فن از آن حضرت پديدار گشت و قوانين آن از او گرفته شد. همه سخنوران شيوه او را پى گرفتند، و واعظان شيرين سخن از گفتار او يارى جستند، با اين وجود، على عليه السلام از همه پيشى گرفت و ديگران و اماندند، و او تقدم جست و ديگران عقب افتادند، زيرا در سخنش دانش الهى تجلى دارد، و بوى خوش بيانات نبوى از آن مى آيد...
و از شگفتيهايى كه ويژه حضرت او است و كسى با او شركت ندارد آن كه: اگر
انديشمندى ژرف انديش در سخنان او پيرامون زهد و موعظه و يادآورى و پند و اندرز بينديشد و فراموش كند كه آنها از دهان شخصى در آمده كه داراى مقام و منزلت و امر و نهى و فرمانروايى است، شك نمى برد كه آنها سخن مردى است كه جز زهد و پارسايى بهره اى و جز سرگرمى به عبادت كارى ديگر ندارد. در كنج كلبه اى خزيده و سر در گريبان فرو برده، يا به دامنه كوهى پناه گرفته و دست از همه كس شسته، جز صداى (ورد و دعاى) خود نمى شنود و جز خود احدى را نمى بيند، و هرگز باورش نمى آيد كه اين سخنان از دو لب كسى تراويده است كه غرق كارزار است، تيغ از نيام كشيده و يلان را گردن مى زند و دلاوران را به خاك و خون مى كشد، و با شمشير خون چكان باز مى گردد، و با اين حال پارساى پارسايان و صالح صالحان است، و اين از فضائل عجيب و ويژگيهاى لطيف او است كه صفات ضد اضداد را در خود گرد آورده و طبايع گوناگون را در سرشتش به هم پيوند داده است... (1) 13 - فخر رازى: هر كه على را پيشواى دينى خود قرار دهد حقا به دستاويز محكمى در دين و دنياى خود چنگ زده است. (2) 14 - و هم او گويد: به تواتر ثابت گشته است كه على بن ابى طالب عليه السلام (بسم الله) را بلند مى خواند. و هر كه در دين خود به على بن ابى طالب اقتدا كند حقا هدايت يافته است، به دليل آن كه پيامبر صلى الله عليه و آله و سلم فرمود: اللهم أدر الحق مع على حيث دار (خداوندا! حق را بر همان محورى بگردان كه على مى گردد). (3) 15 - ابن سينا گويد: على بن ابى طالب - صلوات الله عليه - كلام گويا و قلب فراگير الهى است، نسبت او با ديگر ياران پيامبر صلى الله عليه و آله و سلم نسبت معقول به محسوس بود، و
ذات او از شدت نزديكى به خدا ممسوس در ذات خدا گشته بود. (1) 16 - جبران خليل: امام على نيز به روش همه پيامبران با بينش دنيا را وداع گفت، كه به شهرى نه شهر خود در آمدند و به سراغ قومى نه قوم خود رفتند و در زمانى نه زمان خود زيستند. (2) 17 - و هم او گويد: بى ترديد على يكى از سران انديشه و روح و بيان در هر زمان و مكانى است. (3) 18 - ابن ابى الحديد گويد: چه گويم درباره مردى كه اهل ذمه با آن كه اسلام را نپذيرفته اند به او مهر مىورزند، فيلسوفان با آن كه ميانه اى با اهل دين ندارند بزرگش مىشمارند، شاهان روم و فرنگ شمايل او را در كنيسه ها و پرستشگاههاى خود نقش مى كنند، و شاهان ترك و ديلم عكس او را بر شمشيرهاى خود حك مى نمايند. (4) 19 - و هم او گويد: و چه گويم درباره مردى كه دشمنان و ستيزندگانش نيز سر به آستان فضائلش فرود آوردند و انكار مناقب و كتمان فضائل او را برنتابيدند. زيرا كه دانستى بنى اميه بر حكومت اسلامى در شرق و غرب زمين چيره شدند و به هر نيرنگى در خاموش ساختن نور او كوشيدند، و حقايق را عليه او تحريف نمودند، عيبهايى براى او تراشيدند، او را بر سر منبرها لعن كردند، مداحان او را تهديد بلكه حبس كردند و كشتند، از نقل روايتى كه حاوى فضل او و مايه بلند آوازگى او مى شد جلوگيرى نمودند تا آنجا كه اجازه ندادند نام او را بر كسى نهند، اما اين ترفندها جز بر والايى و سربلندى او نيفزود، همچون مشك كه هر چه بر آن سرپوش نهند بويش بپيچد، و به سان خورشيد كه با كف دست
نتوان چهره آن پوشاند، و چون روز روشن كه اگر چشم از آن فروبندى ديدگان بسيارى آن را مى بيند.
و چه گويم درباره مردى كه همه فضيلتها به دو انتساب برد، و هر فرقه اى به دو منتهى مى شود، و هر گروهى او را به خود منتسب مى دارند، پس او رئيس و سرچشمه و سالار همه فضيلتهاست. (1) 20 - و نيز گويد: من هميشه در شگفتم از دلاور مردى كه در ميدان جنگ چنان سخنرانى مى كند كه گويى دل شير دارد، و هم او در همان جا به هنگام پند و اندرز چنان سخن مى گويد كه راهب صفتانى را ماند كه لب به گوشت نزده اند و خونى نريخته اند. گاه در صورت بسطام بن قيس (دلير مرد عرب) و گاه در چهره سقراط و مسيح پسر مريم آن مرد الهى نمودار مى شود. سوگند به مقدسات همه عالم، من از پنجاه سال پيش تا به حال بيش از هزار مرتبه اين خطبه (2) را خوانده ام و هر بار كه خواندم بيم و ترس و پندى در من ايجاد كرد كه دلم را به لرزه آورد، و هر گاه در آن انديشه كردم نقش مردگان خود از خانواده و خويشان و دوستان در خاطرم نشست و به خاطرم مى رسيد كه من همان كسى هستم كه امام عليه السلام در صدد بيان حال او است. (3) 21 - و نيز گويد: و اما فضائل حضرتش از بزرگى و جلالت و انتشار و اشتهار به حدى است كه ياد كردن و تفصيل دادن آن زشت و خنك مى نمايد، و همان گونه است كه ابوا لعيناء به عبيدالله بن خاقان وزير متوكل ومعتمد اظهار داشت: من هر گاه كه مى خواهم فضل شما را برشمرم خود را چون كسى مى بينم كه از روشنى روز و تابندگى ماه كه بر هيچ بيننده اى پوشيده نيست گزارش مى دهد و
باورم شد كه هنگام سخن در خور عجز و ناتوانى شوم و آن را به پايان نتوانم برد، پس از ثناى تو منصرف شدم و به دعاى تو پرداختم، و گزارش از تو را به آگاهى مردم از تو واگذاردم. (1) 22 - ميخائيل نعيمه: قهرمانى امام هيچ گاه در ميدانهاى جنگ خلاصه نمى شود، كه او در صفاى بينش، پاكى وجدان، سحر بيان، گرمى ايمان، آرامش بلند، يارى محرومان و ستمديدگان، و حق پرستى هر جا كه حقى براى او خودنمايى كند قهرمان بود. اين قهرمانى آن قدر هست كه امروز و هر روز بتوانم بدان بازگرديم و از آن درس گيريم. (2) 23 - شبلى شميل: امام على بن ابى طالب بزرگ بزرگان است، تنها نسخه اى است كه شرق و غرب، در گذشته و حال رونوشتى مطابق اصل براى آن نديده است. (3) 24 - و هم گويد: پس تاريخ و حقيقت گواهند كه او ضمير فريبا، شهيد و پدر شهيدان و شخصيت جاويد شرق است. و اى دنيا، مگر چه مى شد كه همه نيرويت را به كار مىگرفتى تا در هر زمانى يك على با آن عقل و دل و زبان و ذوالفقار به جهانيان عرضه مى داشتى؟! (4) 25 - عامر شعبى: امير مؤمنان عليه السلام بدون مقدمه نه جمله فرموده است كه چشم بلاغت را در آورده و حكمتهاى جوهرنشان را به يتيمى نشانده (5) و ديگران را از آوردن مانند يكى از آنها عاجز ساخته است، سه جمله در مناجات، سه جمله در حكمت و سه جمله در آداب.
سه جمله مناجات: الهى كفى بى عزا ان اكون لك عبدا، وكفى بى فخرا ان تكون لى ربا، انت كما احب، فاجعلنى كما تحب. (خدايا همين عزت مرا بس كه بنده توام، و همين افتخار مرا بس كه تو پروردگار منى، تو چنانى كه دوستت دارم، پس مرا چنان دار كه دوستم بدارى).
سه جمله حكمت: قيمة كل امرء ما يحسنه (ارزش هر كسى به فن و حرفه او است). ما هلك امرء عرف قدره (هر كس قدر خود را شناخت هلاك نشد).
المرء مخبو تحت لسانه (شخصيت آدمى در زير زبانش پنهان است).
سه جمله در آداب: امنن على من شئت تكن اميره (به هر كه خواهى بخشش كن تا امير او باشى). واستغن عمن شئت تكن نظيره (از هر كه خواهى بى نياز باش تا نظير او باشى). واحتج الى من شئت تكن اسيره (به هر كه خواهى دست نياز بركه اسير او خواهى شد). (1) 26 - آية الله خمينى: آيا على عليه السلام يكى از بزرگان دنياست تا بزرگان را رسد كه از او دم زنند؟ يا فرشته وحى است كه فرشتگان ملكوت منزلتش بشناسند؟
عارفان از چه ديدگاهى جز ديدگاه مرتبه عرفانى خويش مى خواهند به معرفى او پردازند؟ و فلاسفه با كدام مايه اى جز دانشهاى محدود خود مى خواهند به قله عظمت او دست يابند؟ شناختى كه بزرگان و عارفان و فيلسوفان - با همه فضائل و دانشهاى برينشان - از او دارند به قدر ظرفيت وجودى و آينه نفوس محدود آنهاست، وعلى عليه السلام غير آن است. (2) 27 - صاحب بن عباد:
أنا و جميع من فوق التراب * فداء تراب نعل ابى تراب (جان من و همه مردم روى زمين فداى غبار كفش على باد).
فصل 15 امام على عليه السلام دروازه شهر علم پيامبر صلى الله عليه و آله و سلم 1 - رسول خدا صلى الله عليه و آله و سلم فرمود: من شهر دانشم وعلى دروازه آن است، هر كه دانش خواهد بايد به سوى دروازه رود. (1) 2 - و فرمود: من خانه حكمتم وعلى در آن است.
و فرمود: (من شهر حكمتم وعلى در آن است). (2) 3 - جابربن عبد الله انصارى گويد: پيامبر صلى الله عليه و آله و سلم بازوى على عليه السلام را گرفت و فرمود: (اين مرد فرمانرواى نيكان و كشنده كافران است، هر كس او را يارى دهد يارى شود، و هر كه تنهايش گذارد بى كس و يار ماند). آن گاه با صداى بلند فرمود: (من شهر علم و دانشم وعلى دروازه آن است، هر كه خواستار دانش است بايد به سوى دروازه رود). (3) 4 - و نيز جابر از پيامبر صلى الله عليه و آله و سلم كه فرمود: من گنجينه دانشم وعلى كليد آن است، هر كه آهنگ گنجينه دارد به سراغ كليد رود. (4)
5 - و فرمود: من شهر بهشتم و تو - اى على - دروازه آنى. دروغ گويد آن كه پندارد از غير دروازه داخل بهشت خواهد شد. (1) 6 - و فرمود: من خانه علمم وعلى در آن است. (2) 7 - و فرمود: من شهر فقه و دانائيم وعلى دروازه آن است. (7) 8 - و فرمود: (على صندوقچه علم من است) يعنى رازدان من و شخص نزديك به من و كان نفايس من است. (4) 9 - و فرمود: من ترازوى دانشم، على كفه هاى آن، حسن و حسين بندهاى آن، فاطمه عليها السلام بند آويز آن، و امامان پس از او پايه آنند. اعمال دوستان و دشمنان ما در اين ترازو سنجيده مى شود. (5) 10 - و فرمود: (من ترازوى حكمتم وعلى زبانه آن است). (على دروازه علم من، و پس از من بيان كننده چيزهايى است كه مرا بدان فرستاده اند). (6) 11 - و فرمود: (خداوند من وعلى را از يك درخت آفريد، من تنه آن درختم، على شاخه، حسن و حسين ميوه و شيعيان برگهاى آنند، آيا از پاكيزه جز پاكيزه برون آيد؟ و من شهر علمم وعلى دروازه آن است... (7) 12 - سلمان فارسى از: رسول خدا صلى الله عليه و آله و سلم كه فرمود: (من شهر دانشم وعلى دروازه آن است). خوارج (منافقان) با شنيدن اين سخن به على عليه السلام حسد بردند، پس ده تن از آنان گرد آمده با خود گفتند: يك سؤال طرح مى كنيم و هر كدام
جداگانه از على مىپرسيم تا ببينيم چه پاسخ مى دهد، اگر به همه يك پاسخ داد خواهيم دانست كه دانش چندانى ندارد.
اولى آمد و گفت: اى على، علم برتر است يا ثروت؟ پاسخ داد: علم برتر است. پرسيد: به چه دليل؟ فرمود: زيرا علم ميراث پيامبران است و ثروت ميراث قارون و هامان و فرعون. آن مرد به نزد ياران خود رفت و آنان را از پاسخ ياد شده با خبر ساخت.
دومى برخاست و همان سؤال را طرح كرد و گفت: اى على، علم برتر است يا ثروت؟ فرمود: علم. پرسيد: به چه دليل؟ فرمود: زيرا ثروت را تو بايد حراست كنى اما علم تو را حراست مى كند. او نيز بازگشت و پاسخ را به اطلاع آنان رساند. گفتند: على درست گفت.
سومى برخاست و گفت: اى على، علم برتر است يا ثروت؟ فرمود: علم.
پرسيد: به چه دليل؟ فرمود: زيرا ثروتمند دشمنان بسيار دارد و دانشمند دوستان فراوان. او نيز بازگشت و پاسخ را به اطلاع آنان رساند.
چهارمى برخاست و همان سؤال را كرد و همان پاسخ شنيد، دليل خواست، فرمود: زيرا ثروت با خرج كردن كم مى شود و علم با خرج كردن افزوده مى گردد. او نيز بازگشت و خبر را رساند.
پنجمى برخاست و همان سؤال كرد و همان پاسخ شنيد، دليل خواست، فرمود: زيرا ثروتمند را به تنگ چشمى و پست صفتى مى خوانند و دانشمند را به بزرگوارى و احترام. او نيز بازگشت و خبر را رساند.
ششمى برخاست و همان سؤال كرد و همان پاسخ شنيد، دليل خواست، فرمود: ثروت را بيم دستبرد مى رود و بر دانش اين بيم نمى رود. او نيز بازگشت و خبر را رساند.
هفتمى برخاست و همان سؤال كرد و همان پاسخ شنيد، دليل خواست،
فرمود: زيرا ثروت با گذشت ساليان در از و مرور زمان مىپوسد و علم نه مىپوسد و نه كهنه مى شود. او نيز بازگشت و خبر را رساند. (هشتمى در خبر نيامده است.) نهمين نفر برخاست و همان سؤال كرد و همان پاسخ شنيد، دليل خواست، فرمود: زيرا ثروت مايه سنگدلى است و علم مايه روشندلى. او نيز بازگشت و خبر را رساند.
دهمين نفر برخاست و همان سؤال كرد و همان پاسخ شنيد، دليل خواست، فرمود: ثروتمند اهل تكبر و خود بزرگ بينى است و دانشمند اهل فروتنى و خاكسارى است. او نيز بازگشت و خبر را رساند. همگى گفتند: خدا و رسولش راست گفتند، شكى نيست كه على دروازه همه دانشهاست!
در اين هنگام على عليه السلام فرمود: خدا را سوگند، اگر تا پايان عمرم همه آفريدگان همين پرسش از من مى نمودند هرگز ملول و خسته نمى شدم و هر يك را تا پايان روزگار پاسخى جداگانه مى دادم! (1)
فصل 16 علم بيكران على عليه السلام 1 - عمار ياسر رضى الله عنه گويد: با على عليه السلام به راهى مىرفتيم، به سرزمينى گذشتيم پر از مورچه، گفتم: اى اميرمؤمنان، آيا در ميان آفريدگان كسى را سراغ دارى كه شمار اين مورچگان را بداند؟ فرمود: آرى اى عمار، من مردى را مى شناسم كه شمار آنها را مى داند و از شمار نر و ماده آنان آگاه است! گفتم: آن مرد كيست؟
فرمود: اى عمار، آيا در سوره ياسين نخوانده اى: وكل شئ احصيناه في امام مبين (1) (و هر چيزى را در امام مبين برشمرده ايم)؟ گفتم: چرا، مولايم! فرمود: من همان مردم، همان امام مبين! (2) 2 - ابوذر رضى الله عنه گويد: با على عليه السلام به راهى مىرفتيم، به سرزمينى گذشتيم كه سيل مورچه در آن روان بود، گفتم: (الله اكبر، چه بزرگ است آن كس كه شمار اين مورچگان مى داند)! فرمود: چنين مگو، بلكه بگو: (چه بزرگ است آفريننده آنها)! زيرا سوگند به خداوند گارى كه من و تو را صورتگرى كرد من به خواست خدا شمار آنها را مى دانم، و از نر و ماده آنها آگاهم! (3)
فصل 17 امام على عليه السلام نزديكترين مردم به رسول خدا صلى الله عليه و آله و سلم 1 - هنگامى كه امام عليه السلام به دنيا آمد تا سه روز ديده نگشود، چون رسول خدا صلى الله عليه و آله و سلم آمد ديده به چهره آن حضرت گشود، رسول خدا صلى الله عليه و آله و سلم فرمود: او مرا به نگريستن مخصوص داشت و من او را به علم مخصوص داشتم. (1) 2 - هر گاه رسول خدا صلى الله عليه و آله و سلم مى خواست از نشستن برخيزد كسى جز على عليه السلام دست حضرتش را نمى گرفت (2).
3 - پيامبر صلى الله عليه و آله و سلم هنگام نشستن به على عليه السلام تكيه مى داد. (3) 4 - از پيامبر صلى الله عليه و آله و سلم درباره برخى از ياران پرسشى شد و حضرت پاسخ داد، كسى گفت: پس على چه؟ فرمود: تو مرا از مردم پرسيدى نه از خودم (وعلى به منزله خود من است). (4) 5 - پيامبر صلى الله عليه و آله و سلم به على عليه السلام فرمود: تو چون جان در بدن منى، تو با من چون پرتوى هستى كه از پرتوى گرفته شده باشد، تو از منى و من از تو، على با من
چون سر به بدن من است. (1) 6 - امام صادق عليه السلام فرمود: پيامبر صلى الله عليه و آله و سلم عرق را از چهره على عليه السلام پاك مى كرد و به صورت خود مى كشيد. (2) 7 - پيامبر صلى الله عليه و آله و سلم على را با لشگرى گسيل داشت و دست به دعا برداشته، عرضه داشت: خداوندا! مرا نميران تا دوباره على را به من بنمايى. (3) 8 - ابن عباس رضى الله عنه گويد: رسول خدا صلى الله عليه و آله و سلم در جاى خود و جاى نماز خود نشسته بود و گروهى از مهاجر و انصار نزد او بودند كه جبرئيل عليه السلام فرود آمد و گفت: اى محمد، حضرت حق تو را سلام مى رساند و گويد: على را فراخوان و او را مقابل خود بنشان. جبرئيل عليه السلام به آسمان بالا رفت، پيامبر صلى الله عليه و آله و سلم على را فرا خواند، او را حاضر كردند، پيامبر صلى الله عليه و آله و سلم حضرتش را مقابل خود نشاند، جبرئيل بار ديگر فرود آمد و طبقى از خرما همراه داشت، آن را ميان آن دو نهاد و گفت: بخوريد. هر دو خوردند، سپس طشت وابريقى حاضر ساخت و گفت: اى رسول خدا - كه درود خدا بر تو و خاندانت باد - خداوند تو را امر مى كند كه آب بر دست على بن ابى طالب بريزى. پيامبر صلى الله عليه و آله و سلم فرمود: گوش به فرمان و مطيع خدايم و آنچه پروردگارم فرموده انجام مى دهم. ابريق را برگرفت و ايستاده آب بر دست على بن ابى طالب عليه السلام مى ريخت. على عليه السلام عرضه داشت: اى رسول خدا، من سزاوارترم كه آب بر دست شما ريزم، فرمود: اى على، خداوند مرا بدين كار دستور داده است. آن گاه هر چه آب بر دست على عليه السلام مى ريخت قطره اى از آن در طشت نمىچكيد. على عليه السلام عرضه داشت: اى رسول خدا، نمى بينم كه چيزى از آب در طشت بريزد؟! فرمود: اى على، فرشتگان در گرفتن آبى كه از دست تو
مىچكد با هم مسابقه مى دهند و با آن چهره خود را مىشويند و بدان تبرك مى جويند! (1) 9 - ابن ابى الحديد گويد: سال ميلاد على عليه السلام همان سالى است كه رسالت (2) رسول خدا صلى الله عليه و آله و سلم شروع گرديد و صداهايى از سنگها و درختان به گوش او مى رسيد و پرده از ديدگانش بر طرف شد و اشخاص و انوارى را مشاهده نمود. و خود پيامبر صلى الله عليه و آله و سلم آن سال و ميلاد على عليه السلام در آن را به فال نيك مى گرفت، و در شب ولادت آن حضرت به خانواده خود فرمود: امشب مولودى براى ما زاده شد كه خداوند به بركت او درهاى بسيارى از نعمت و رحمت خويش را به روى ما خواهد گشود. (3) 10 - عقاد گويد: على در دل كعبه زاده شد، و ميلاد او در آنجا نويد دوران نوينى را براى كعبه مى داد. و او مسلمان زاده شد، زيرا (نخستين بار) ديدگانش را به روى رسول خدا صلى الله عليه و آله و سلم گشود. (4) 11 - عبد الكريم خطيب گويد: رسول خدا صلى الله عليه و آله و سلم در شب هجرت على را فرا خواند و از او خواست كه در جايى كه خود به عادت هميشگى در آنجا مىآرميد بخوابد و آن برد حضرمى را كه پيامبر صلى الله عليه و آله و سلم به خود مى پيچيد به خود پيچيد، تا وقتى بيننده اى مىنگرد تصور كند پيامبر صلى الله عليه و آله و سلم برد حضرمى را به خود پيچيده و در بستر خويش آرميده است. من گمان مى كنم تاكنون هيچ كس - حتى شيعيان على عليه السلام نيز - بدين نكته توجه نكرده، زيرا مى بينيم كه به اين حادثه
التفاتى ندارند، در حالى كه وقتى مى بينيم على در جامه پيامبر صلى الله عليه و آله و سلم رفته و در بستر او خوابيده است خواهيم گفت: اين است كه جانشين پيامبر صلى الله عليه و آله و سلم است. (1) 12 - پيامبر صلى الله عليه و آله و سلم داخل خانه فاطمه عليها السلام شد و فرمود: اى فاطمه، امروز پدرت ميهمان توست. فاطمه عليها السلام گفت: پدر جان! حسن و حسين از من خوراكى خواسته اند و من چيزى نداشتم كه براى خوردن به آنان دهم. سپس پيامبر صلى الله عليه و آله و سلم داخل شد و در كنار على و حسن و حسين و فاطمه عليهم السلام نشست و فاطمه سرگردان مانده بود و نمى دانست چه كند! پيامبر صلى الله عليه و آله و سلم لختى به آسمان نگريست كه جبرئيل عليه السلام فرود آمد و گفت: اى محمد، خداى برتر و و الا سلامت مى رساند و تو را تحيت و گرامىداشتى ويژه مى فرستد و گويد: به على و فاطمه و حسن و حسين بگو كه از ميوه هاى بهشت چه ميل دارند؟ پيامبر صلى الله عليه و آله و سلم يك يك آنان را صدا زد و فرمود: خداوند عزت دانست كه شما گرسنه ايد، اينك از ميوه هاى بهشت چه ميل داريد؟
آنان به خاطر شرم از پيامبر صلى الله عليه و آله و سلم لب فرو بستند و پاسخى ندادند، حسين عليه السلام گفت: پدرم اى امير مؤمنان، مادرم اى سرور زنان بهشت و برادرم اى حسن پاك، آيا اجازه مى دهيد كه من از ميوه هاى بهشت برگزينم؟ همه گفتند: اى حسين، بگو كه به انتخاب تو خشنوديم. حسين گفت: اى رسول خدا، به جبرئيل بگو: ما خرماى تازه ميل داريم. پيامبر صلى الله عليه و آله و سلم فرمود: خدا اين را مى داند. آن گاه فرمود: اى فاطمه، برخيز و به داخل اتاق برو و آنچه آنجا هست بياور. فاطمه عليها السلام به داخل رفت، طبقى ديد از بلور كه حوله اى از سندس سبز بر روى آن كشيده شده و در آن خرماى تازه در غير فصل خود قرار دارد. پيامبر صلى الله عليه و آله و سلم فرمود: اى فاطمه، اين از كجاست؟ گفت: (از سوى خدا، كه خداوند هر كه را خواهد بى حساب روزى
مى دهد) (1) همان گونه كه مريم دختر عمران گفت.
پيامبر صلى الله عليه و آله و سلم برخاست و آن را گرفت و نزد همه نهاد. سپس بسم الله گفت و يك دانه خرما برداشت و در دهان حسين نهاد و فرمود: گوارايت باد اى حسين.
سپس دانه ديگرى برداشت و در دهان حسن نهاد و فرمود: گوارايت باد اى حسن. آن گاه دانه سوم را برداشت و در دهان فاطمه نهاد و فرمود: گوارايت باد اى فاطمه. و دانه چهارم را برداشت و در دهان على نهاد و فرمود: گوارايت باد اى على. آن گاه دانه ديگرى به على داد و مى فرمود: گوارايت باد اى على. آن گاه پيامبر صلى الله عليه و آله و سلم برخاست و دوباره نشست، سپس همگى از آن خرما خوردند، چون دست كشيدند و سير شدند ظرف خرما به فرمان خدا به آسمان بالا رفت.
فاطمه عليها السلام عرض كرد: پدر جان، امروز كار شگفتى از شما ديدم! فرمود: اى فاطمه خرماى اول را كه در دهان حسين نهادم و گوارا بادش گفتم بدان جهت بود كه شنيدم ميكائيل واسرافيل مى گفتند: گوارايت باد اى حسين، من هم با آنان موافقت كردم. خرماى دوم را كه در دهان حسن نهادم شنيدم جبرئيل و ميكائيل گوارا باد گفتند من هم به موافقت آنها گفتم. خرماى سوم را كه در دهان تو - اى فاطمه - نهادم شنيدم كه حورالعين با سرور و شادى در حالى كه از بهشت به سوى ما سركشيده بودند گوارا باد مى گفتند، من نيز به موافقت آنان گفتم. خرماى چهارم را كه در دهان على نهادم ندايى از سوى خداى سبحان شنيدم كه گوارا باد مى گفت، من نيز به موافقت او گفتم. سپس چند دانه پى در پى به على دادم و پيوسته صداى خداى سبحان را مى شنيدم كه گوارا باد مى گفت. به همين دليل براى تجليل پروردگار عزت برخاستم، و شنيدم كه مى فرمود: اى محمد، به عزت و جلالم سوگند كه اگر از اين لحظه تا روز قيامت به على دانه خرما مى دادى من
هم بلا انقطاع به او گوارا باد مى گفتم. (1) 13 - ابو القاسم در اخبار ابى رافع از سه طريق آورده است كه: پيامبر صلى الله عليه و آله و سلم هنگامى كه با خديجه ازدواج كرد به عموى خود ابو طالب گفت: من دوست دارم كه يكى از فرزندانت را به من بسپارى كه مرا يارى دهد و بارى از دوشم بردارد به پاس خدماتى كه به من داشته اى. ابو طالب گفت: هر يك را كه مى خواهى برگزين. پيامبر صلى الله عليه و آله و سلم على عليه السلام را برگزيد.
پس كسى كه رگ و ريشه اش از چشمه نبوت سيراب شده، درختش پستان رسالت را مكيده، شاخه هايش از چشمه امامت باليده، در خانه وحى رشد يافته، در خانه قرآن تربيت شده و در حال حيات پيامبر صلى الله عليه و آله و سلم تا دم مرگ حضرتش از او جدا نگشته است با ديگر مردمان قابل مقايسه نيست. (2) 14 - على عليه السلام در سفرها با پيامبر صلى الله عليه و آله و سلم مى خوابيد، يك شب او را تبى عارض شد كه خواب از ديدگانش ربود، در آن شب پيامبر صلى الله عليه و آله و سلم نيز به خاطر على بيدار بود و تا صبح پيوسته به او مى نگريست. (3)
فصل 18 على عليه السلام تقسيم كننده بهشت و دوزخ 1 - على عليه السلام از رسول خدا صلى الله عليه و آله و سلم كه فرمود: تو تقسيم كننده دوزخى، و تو در بهشت را مىكوبى و بى حساب داخل آن مى شوى. (1) 2 - على عليه السلام فرمود: من در روز قيامت تقسيم كننده آتش دوزخم، به آن گويم: اين را بگير و اين را رها كن. (2) 3 - ابو صلت هروى گويد: مأمون به حضرت امام رضا عليه السلام گفت: مرا از جد خود خبر ده كه چگونه تقسيم كننده بهشت و دوزخ است؟ حضرت فرمود: مگر از پدرانت از عبد الله بن عباس روايت ندارى كه گفت: از رسول خدا صلى الله عليه و آله و سلم شنيدم كه مى فرمود: (دوستى على ايمان، و دشمنى او كفر است)؟ گفت: چرا، فرمود:
چون بهشت براى مؤمن و دوزخ براى كافر است، و تقسيم بهشت و دوزخ بر اساس حب و بغض او است، پس او تقسيم كننده بهشت و دوزخ خواهد بود.
مأمون گفت: خدا مرا پس از تو زنده ندارد، بى شك تو وارث جد خويشى!
ابوصلت گويد: چون حضرت رضا عليه السلام به منزل بازگشت به او گفتم: فدايت
شوم، چه پاسخ خوبى داديد! فرمود: اى ابوصلت من مطابق اعتقاد خودش به او پاسخ دادم، اما حقيقت آن است كه من از پدرم به ترتيب از على عليه السلام از رسول خدا صلى الله عليه و آله و سلم شنيدم كه فرمود: (اى على، در روز قيامت تو تقسيم كننده بهشت و دوزخى، به آتش دوزخ گويى: اين از آن من، و اين از آن تو). (1) 4 - رسول خدا صلى الله عليه و آله و سلم فرمود: اى ابابرزه، پروردگار عالميان درباره على بن ابى طالب به من مطلبى را گوشزد نمود، فرمود: (او پرچم هدايت، و مشعلگاه ايمان، و نور همه فرمانبران من، و پيشواى دوستان من است). اى ابابرزه، در فرداى قيامت على بن ابى طالب امين من و صاحب پرچم من و كليددار گنجينه هاى رحمت پروردگار من است. (2) 5 - رسول خدا صلى الله عليه و آله و سلم به على عليه السلام فرمود: چون روز قيامت شود تو را - اى على - بر روى تختى از نور مى آورند در حالى كه تاجى بر سر توست كه نور آن مى درخشد به گونه اى كه چشم مردم محشر را مى زند، آن گاه از جانب خداوند ندا مى رسد: وصى محمد رسول خدا كجاست؟ و تو مى گويى: منم اينجا! پس منادى ندا كند: (دوستانت را به بهشت و دشمنانت را به دوزخ فرست). پس تو تقسيم كننده بهشت و دوزخى. (3) 6 - رسول خدا صلى الله عليه و آله و سلم فرمود: اى على، چگونه اى آن گاه كه صراط كشيده شود و تو بر لب دوزخ بايستى و به مردم گويى: عبور كنيد. و به دوزخ گويى: اين مرا و اين تو راست؟! (4) 7 - پيامبر صلى الله عليه و آله و سلم فرمود: آن گاه كه مردم را در سرزمين واحدى گرد آورند من و
تو - اى على - در آن روز در سمت راست عرش قرار داريم، سپس پروردگارمان به من و تو گويد: (هر كه شما را دشمن داشت و تكذيب نمود در دوزخ افكنيد). (1) صاحب كتاب ينابيع المودة گويد: اين اشعار به امام شافعى منسوب است:
على حبه جنة * قسيم النار والجنة وصى المصطفى حقا * امام الانس والجنة (دوستى على سپر است، و خود تقسيم كننده بهشت و دوزخ).
(او وصى بر حق پيامبر مصطفى صلى الله عليه و آله و سلم و امام انس و جان است). (5) 8 - شريك بن عبد الله گويد: نزد اعمش بودم و او در بستر بيمارى افتاده بود، ابو حنيفه وابن شبرمه وابن ابى ليلى از در وارد شدند و (در ضمن عيادت) به او گفتند: اى ابامحمد، اينك تو در آخرين روز از روزهاى دنيا و اولين روز از روزهاى آخرت قرار دارى، و سابقا احاديثى درباره (فضل) على بن ابى طالب روايت نموده اى، اكنون از آنها توبه كن!
اعمش گفت: مرا بنشانيد، مرا بنشانيد. او را نشاندند. گفت: ابو المتوكل ناجى از ابو سعيد خدرى براى ما روايت كرد كه رسول خدا صلى الله عليه و آله و سلم فرمود: (چون روز قيامت شود خداوند به من وعلى گويد: هر كه شما را دشمن داشت در آتش افكنيد، و هر كه شما را دوست داشت به بهشت بريد! و اين است معناى اين آيه كه گويد: القيا في جهنم كل كفار عنيد: (1) (بيفكنيد شما دو تن در دوزخ هر كافر عناد پيشه اى را).
ابو حنيفه به همراهان گفت: برخيزيد تا حديثى سخت تر از اين نياورده است! (4)
9 - ابو سعيد خدرى در حديثى طولانى از رسول خدا صلى الله عليه و آله و سلم روايت كند كه فرمود: هر گاه از خدا درخواست كرديد از او مقام وسيله را بخواهيد (حضرت ادامه داد تا آن كه فرمود) دو فرشته نزد من آيند، يكى رضوان دربان بهشت است و ديگرى مالك دربان دوزخ. رضوان نزديك شود و گويد: سلام بر تو اى احمد، من گويم: سلام بر تو اى فرشته، تو كيستى؟ چه زيبايى و بوى خوشى دارى! گويد: من رضوان دربان بهشتم، و اين كليد بهشت است، پروردگار عزت آنها را نزد تو فرستاده، آنها را بگير اى احمد. من گويم: اين را از پروردگارم پذيرفتم، او را سپاس بر آنچه به من بخشيده است، آن را به على بن ابى طالب مى دهم.
رضوان باز مى گردد و مالك نزديك مى شود و مى گويد: سلام بر تو اى احمد، من گويم: سلام بر تو اى فرشته، تو كيستى؟ چه زشت رو و بد منظرى!
گويد: من مالك دربان دوزخم، و اينها كليدهاى دوزخ است، پروردگار عزت نزد تو فرستاده، پس اينها را بگير اى احمد. من گويم: اين را از پروردگارم پذيرفتم، او را سپاس بر آنچه به من بخشيده است، آن را به برادرم على بن ابى طالب مى دهم.
مالك بر مى گردد وعلى با كليدهاى بهشت و دوزخ پيش مى آيد تا بر بالاى دوزخ مى ايستد در حالى كه شراره هاى آتش برخاسته و زوزه اش بلند و گرمايش سخت است وعلى عليه السلام لگام آن را به دست دارد، دوزخ به او گويد: اى على، از من گذر كن كه نور تو شعله مرا خاموش كرد. على عليه السلام گويد: اى دوزخ آرام گير، اين را بگير و اين را رها ساز، اين را بگير كه دشمن من است، و اين را رها ساز كه دوست من است.
سپس رسول خدا صلى الله عليه و آله و سلم فرمود: در آن روز، دوزخ از يك غلام حلقه به گوش شما در برابر على فرمانبردارتر است، آن را هرگونه كه بخواهد به راست و چپ
مى برد، و دوزخ در آن روز از همه آفريدگان در برابر فرمانهاى على فرمانبرتر است. (1) پس از ملاحظه اين روايات، بايد ببينيم كه معناى (قسمت كننده بهشت و دوزخ بودن على عليه السلام) آيا همان است كه برخى از عالمان اهل سنت مانند احمد حنبل و برخى از پيشوايان علم لغت مانند ابن منظور وابن اثير گفته اند، يا معناى لطيف تر و دقيق ترى دارد؟ حافظ گنجى شافعى در كتاب كفاية الطالب (ص 71) گويد: محمد بن منظور طوسى گفته است: (نزد احمد حنبل بوديم كه مردى گفت:
اى ابا عبد الله چه گويى درباره اين حديثى كه على گفته است: (من تقسيم كننده بهشت و دوزخم)؟ احمد گفت: چه انكارى در اين حديث داريد؟ مگر براى ما روايت نشده است كه پيامبر صلى الله عليه و آله و سلم به على فرمود: (جز مؤمن تو را دوست نمى دارد، و جز منافق با تو دشمنى نمى كند)؟ گفتيم: چرا، گفت: مؤمن در كجا خواهد بود؟ گفتيم: در بهشت. گفت: منافق در كجا؟ گفتيم: در آتش، گفت: پس على قسمت كننده بهشت و دوزخ است).
ابن منظور در لسان العرب گويد: قتيبى در معناى اين حديث گفته است: مراد آن حضرت اين است كه: مردم دو گروهند، گروهى بامنند كه راه يافته اند، و گروهى بر ضد منند كه در گمراهيند مانند خوارج، پس من تقسيم كننده دوزخم، نيمى با من در بهشتند، و نيمى ديگر در دوزخ. و قسيم بر وزن فعيل به معانى مقاسم است مانند سمير وجليس (به معناى مسامر و مجالس). (2) ابن اثير نيز در نهايه مانند همين را گفته است.
اينان گويند: چون دوستان على عليه السلام بهشتى و دشمنان او دوزخيند، گويى كه او
بدين اعتبار تقسيم كننده بهشت و دوزخ است. و اين همان معنايى است كه حضرت رضا عليه السلام براى مأمون فرمود، كه مطابق رأى مأمون بود نه معناى واقعى حديث. اما اين معنا مطابق اخبار وارده در اين باب نيست، زيرا از بيشتر اخبار استفاده مى شود كه آن حضرت شخصا تقسيم كننده است نه به اعتبار دوستان و دشمنان. و با اندكى تأمل به ديده انصاف در اخبار گذشته، اين معنا به خوبى روشن مى گردد.
فصل 19 دوست على عليه السلام برات بيزارى از دوزخ دارد، و دوستى حضرتش دليل حلال زادگى است 1 - رسول خدا صلى الله عليه و آله و سلم از شادمانى با چهره اى درخشان چون قرص ماه به سوى اصحاب بيرون شد، عبد الرحمن بن عوف سبب را پرسيد، پيامبر صلى الله عليه و آله و سلم فرمود:
مژده اى از سوى پروردگارم درباره برادر و پسر عمويم و دخترم رسيد كه خداوند على و فاطمه را به همسرى يكديگر در آورده، و رضوان دربان بهشت را امر نمود و او درخت طوبى را تكان داد و برگهايى را به عدد دوستان اهل بيت بار داد، و فرشتگانى را در زير آن درخت ايجاد كرد و هر يك را برگى به دست داد، و چون روز قيامت شود و مردم در صحراى محشر گرد آيند فرشتگان در ميان خلايق ندا كنند، و هيچ يك از دوستان اهل بيت نماند مگر آن كه برگى به او دهند كه سند آزادى او از آتش دوزخ است. از اين رو برادر و پسر عمويم و نيز دخترم آزاد كننده مردان و زنانى از امت من از آتش دوزخند. (1) 2 - رسول خدا صلى الله عليه و آله و سلم فرمود: چون روز قيامت شود خداوند جبرئيل و محمد (مرا) را بر روى صراط برپا مى دارد، پس هيچ كس از آنجا گذر نكند جز آن كه با
خود براتى از على عليه السلام داشته باشد. (1) 3 - رسول خدا صلى الله عليه و آله و سلم فرمود: چون روز قيامت شود على عليه السلام بر فردوس مى نشيند، و آن كوهى است مشرف به بهشت كه بالاى آن عرش پروردگار عالميان قرار دارد و از دامنه آن نهرهاى بهشت سرازير و در بهشت پراكنده مى گردد، وعلى عليه السلام بر كرسى اى از نور نشسته و جويبار تسنيم در برابر او جارى است، هيچ كس از صراط عبور نكند مگر آن كه سند ولايت على و خاندان او را با خود داشته باشد، پس على عليه السلام دوستان خود را به بهشت و دشمنان خود را به دوزخ در مى آورد. (2) 4 - پيامبر صلى الله عليه و آله و سلم فرمود: چون در روز قيامت خداوند اولين و آخرين را گرد آورد صراط روى دوزخ كشيده مى شود، هيچ كس از آن عبور نكند مگر آن كه جواز ولايت على بن ابى طالب عليه السلام را داشته باشد. (3) 5 - رسول خدا صلى الله عليه و آله و سلم فرمود: شناخت آل محمد (به امامت و ولايت) سند نجات از آتش دوزخ است، و دوستى آل محمد جواز عبور از صراط است، و ولايت آل محمد امان از عذاب آخرت است. (4) 6 - ابن عباس گويد: به پيامبر صلى الله عليه و آله و سلم گفتم: آيا براى رهايى از دوزخ جوازى هست؟ فرمود: آرى. گفتم: آن چيست؟ فرمود: دوستى على بن ابى طالب عليه السلام (5).
7 - عبادة بن صامت رضى الله عنه گويد: (ما فرزندان خود را با دوستى على بن ابى طالب عليه السلام مى آزموديم، و چون مى ديديم كه يكى از آنان على بن ابى طالب را
دوست نمى دارد پى مى برديم كه از ما نيست و از راه نامشروع زاده شده است). (1) از قديم مشهور بوده است كه على را دشمن نمى دارد مگر فرزند نامشروع.
8 - على عليه السلام گويد: رسول خدا صلى الله عليه و آله و سلم را در كوه صفا ديدم كه رو به شخصى كه به صورت فيل بود كرده بود و حضرتش او را لعن مى كرد، گفتم: اى رسول خدا، اين مرد كيست؟ فرمود: شيطان رانده شده. به او گفتم: اى دشمن خدا، به خدا سوگند هم اينك تو را مىكشم و امت را از شر تو خلاص مى كنم. گفت: به خدا سوگند كه پاداش من از تو اين نيست! گفتم: اى دشمن خدا، پاداش تو از من چيست؟ گفت: به خدا سوگند كه هيچ كس تو را دشمن نمى دارد مگر آن كه من با پدرش در رحم مادرش شركت جسته ام. (2) 9 - شريك بن عبد الله گويد: هر گاه ديدى كه مردى على بن ابى طالب را دوست نمى دارد بدان كه اصل او يهودى است. (3) 10 - رسول خدا صلى الله عليه و آله و سلم فرمود: اى على، تو صاحب حوض و صاحب لواو محبوب دل و وصى من و وارث علم منى، و تو امانت گاه ميراث پيامبران پيش از منى... جز پاكزاده تو را دوست نمى دارد، و جز ناپاك زاده با تو دشمن نيست... (4) 11 - پيامبر صلى الله عليه و آله و سلم فرمود: هر كس از انصار و مردم عرب حق عترت مرا نشناسد به يكى از اين سه دليل است: يا منافق است، يا فرزند نامشروع، و يا مردى است كه مادرش در ناپاكى به او حامله شده است. (5)
12 - رسول خدا صلى الله عليه و آله و سلم فرمود: هر كه ما خاندان را دوست مى دارد خدا را بر نخستين نعمتها سپاس گزارد. گفتند: نخستين نعمت كدام است؟ فرمود:
پاكزادگى، زيرا ما را دوست نمى دارد مگر آن كه پاكزاده باشد. (1) 13 - مالك بن انس از ابى الزناد روايت كند كه گفت: انصار گفتند: ما فرزند نامشروع را به دشمنى على بن ابى طالب عليه السلام مى شناختيم. (2) 14 - انس گويد: پس از جنگ خيبر عادت چنان شده بود كه مرد فرزند خود را به دوش مى گرفت و سر راه على عليه السلام مى ايستاد، چون چشمش به آن حضرت مى افتاد با انگشت به او اشاره كرده، به كودك خود مى گفت: پسركم! اين مرد را دوست دارى؟ اگر مى گفت: آرى، او را مى بوسيد. و اگر مى گفت: نه، او را بر زمين مى نهاد و مى گفت: برو به مادرت بپيوند. (3) 15 - رسول خدا صلى الله عليه و آله و سلم فرمود: اى على، هر كه من و تو و امامان از نسل تو را دوست بدارد، بايد خدا را بر پاكزادگيش سپاس گزارد. (4) 16 - امام باقر عليه السلام فرمود: هر كه سر از خواب صبح بردارد و خنكى و لذت دوستى ما را بر قلب خود احساس كند بايد خدا را بر نعمت نخستين سپاس گزارد. گفتند: نعمت نخستين كدام است؟ فرمود: پاكزادگى. (5) 17 - مفضل بن عمر گويد: از امام صادق عليه السلام شنيدم كه به اصحابش مى فرمود:
هر كه خنكى و لذت دوستى ما را بر قلب خود احساس كند، بايد مادرش را
فراوان دعا كند، كه او به پدرش خيانت نورزيده است. (1) 18 - علامه حلى رحمه الله فرموده است: ابودلف (2) فرزندى داشت، روزى يارانش در حضور او درباره دوستى و دشمنى على عليه السلام سخن مى گفتند، يكى از آنان اين روايت را از پيامبر صلى الله عليه و آله و سلم خواند كه: (اى على، تو را دوست نمى دارد مگر مؤمن پرهيزكار، و دشمن نمى دارد تو را مگر فرزند نامشروع يا ناپاك زاده). فرزند ابودلف گفت: نظر شما درباره (پدرم) امير چيست؟ آيا به خانواده وى خيانتى شده است؟ گفتند: نه، گفت: (بدانيد كه) به خدا سوگند، من از همه مردم با على بن ابى طالب دشمن ترم!
پدرش خواست بيرون رود ديد ياران در بحث و مشاجره اند، گفت: به خدا سوگند كه اين روايت درست است، به خدا سوگند فرزند من هم نامشروع است و هم ناپاك زاده! من سه روز تب كردم و در منزل برادرم بسترى بودم. روزى كنيزكى براى كارى بر من وارد شد، نفسم هواى او كرد، او سرباز زد و گفت: من در حال حيض هستم، من به زور متوسل شدم و با او درآميختم و او به اين فرزند باردار شد، از اين رو او هم نامشروع است و هم ناپاك زاده. (3) و نيز علامه رحمه الله گويد: پدرم رحمه الله حكايت نمود: روزى با ياران از يكى از دربهاى بغداد مىگذشتم كه تشنگى به من دست داد، به يكى از همراهان گفتم: تو در جستجوى آب برو، و خود با بقيه ياران در انتظار آب ايستاديم، دو كودك با هم بازى مى كردند، يكى مى گفت: على بن ابى طالب امير مؤمنان امام است، و ديگرى مى گفت: ابو بكر امام است. من گفتم: پيامبر صلى الله عليه و آله و سلم راست گفت: كه فرمود: (اى
على، دوست نمى دارد تو را جز مؤمن، و دشمن نمى دارد تو را مگر ناپاك زاده).
زنى آب به دست بيرون آمد و گفت: سرورم! تو را به خدا آنچه گفتى برايم بازگو. گفتم: حديثى بود از رسول خدا صلى الله عليه و آله و سلم كه نيازى به ذكر آن نيست. او مجددا درخواست كرد و من روايت را برايش خواندم. گفت: سرورم! به خدا سوگند كه اين خبر راستى است، اين دو كودك فرزندان منند، آن يكى كه على عليه السلام را دوست مى دارد پاكزاده است، و آن كه دشمن على است در حال حيض به او باردار شدم، پدرش نزد من آمد و در حال حيض به زور با من درآميخت و من به اين فرزندى كه على عليه السلام را دشمن مى دارد باردار گشتم. (1) فنجكردى نيشابورى گويد:
اذا ذكرت الغر من هاشم * تنافرت عنك الكلاب الشاردة فقل لمن لامك في حبه * خانتك في مولدك الوالدة (2) (هر گاه ياد آن بزرگمرد بنى هاشم كنى سگان ولگرد (دشمنان على) از تو مى گريزند).
(به آن كه تو را در دوستى او سرزنش مى كند بگو: مادرت در زادن تو به تو خيانت كرده است).
شاعر ديگر گويد:
حب علي بن أبي طالب * فرض على الشاهد والغائب وام من نابذه عاهر * تبذل للنازل والراكب (3) (دوستى على بن ابى طالب بر حاضر و غائب واجب است. مادر دشمن على
آلوده دامن است كه خود را در اختيار پياده و سواره قرار مى دهد).
صاحب بن عباد گويد:
بحب علي تزول الشكوك * وتسمو النفوس ويعلو النجار فإني رأيت محبا له * فثم الزكاة فثم الفخار وإني رأيت عدوا له * ففي أصله نسب مستعار فلا تعذلوه على فعله * فحيطان دار أبيه قصار (1) (به دوستى على شكها زدوده مى شود و جانها شرف مى يابند و حسبها و نسبها بلند مى گردند).
(من دوست على را كه مى بينم در او پاكى و افتخار مىيابم).
(و دشمن او را كه مى بينم در ريشه خانوادگى او نسبى مستعار مىيابم (مردى از غير در او دخالت دارد).
(پس او را بر كارش سرزنش مكنيد، زيرا ديوار خانه پدرش كوتاه بوده است)!
و نيز گويد:
حب الوصي علامة * في الناس من أقوى الشهود فإذا رأيت محبه * فاحكم على كرم وجود وإذا رأيت مناصبا * متعلقا حبل الجحود فاعلم بأن طلوعه * من أصل آباء يهود (2) (دوستى حضرت وصى عليه السلام در ميان مردم نشانه اى است و از قوى ترين دلائل (بر حلال زادگى) است).
(پس هر گاه دوست او را ديدى حكم به كرامت وجود (در او) بكن).
(و هر گاه دشمن او را ديدى كه به ريسمان انكار او آويخته، بدان كه وجود او از ريشه پدران يهودى سر بر آورده است).
ديگرى گويد:
بغض الوصي علامة معروفة * كتبت على جبهات أولادالزنا من لم يوال من الأنام وليه * سيان عند الله صلى أم زنى (دشمنى على نشان معروفى است كه بر پيشانى زنازادگان نقش بسته است).
(هر يك از مردم كه ولى خود را (يا دوست او را) دوست ندارد، نزد خدا يكسان است كه نماز بخواند يا دامن بيالايد). (1) صاحب بن عباد حب على بن أبي طالب * يميز الحر من النغل إذا بدا في مجلس ذكره * يصفر وجه السفلة النذل لاتعذلوه واعذلوا امه * إذ آثرت جارا على البعل (2) (دوستى على بن ابى طالب مرد آزاده پاك نژاد را از بد نژاد جدا مى سازد).
(چون در مجلسى يادى از او شود رنگ از رخ آدم پست و حقير مىپرد).
(چنين كسى را سرزنش نكنيد بلكه مادرش را سرزنش كنيد كه همسايه را بر شوهر خود ترجيح داده است).
شاعرى ناشناس من كان ذا علم وذا فطنة * وبغض أهل البيت من شأنه
فإنما الذنب على امه * إذ حملت من بعض جيرانه (كسى كه داراى علم وهوش است اما با اهل بيت دشمن)، (گناهش تنها بر مادر او است كه از برخى همسايگانش حامله گشته است).
و ديگرى گفته:
احب النبي وآل النبي * لاءنى ولدت على الفطرة إذا شك في ولد والد * فآيته البغض للعترة (من پيامبر و خاندان پيامبر را دوست دارم زيرا بر اساس فطرت و پاكى زاده شده ام).
(هر گاه پدرى درباره فرزندش شك دارد (كه از خود او است يا نه) نشانه اش دشمنى با عترت پيامبر است).
و ديگرى گفته:
حب النبي محمد ووصيه * ينبئك عن وضعي وطيب المولد من طاب مولده وصح ولاده * صحت ولايته لال محمد (دوستى محمد پيامبر صلى الله عليه و آله و سلم و وصى او تو را از وضع من و پاكزادگى ام خبر مى دهد).
(هر كه پاكزاده باشد و ولادت درستى داشته باشد ولايت آل محمد صلى الله عليه و آله و سلم را دار است).
و ديگرى گفته:
يا ذا الذي هجر الوصي وآله أظهرت حقا إن امك فاعلة وقفت بضاعتها على جيرانها * والسائلين من الورى والسائلة (اى كه از وصى پيامبر و خاندان او دورى مىگزينى، اين حق را آشكار كردى
كه مادرت نابكار است).
(مادرت خود را در اختيار همسايگان و طالبان از مرد و زن نهاده است).
و ديگرى گفته:
بعلي المرتضى خير الورى * يعرف الفاجر من ولد الحلال (1) (به سبب على مرتضى كه بهترين آفريدگان است آدم فاجر ناپاك از حلال زاده باز شناخته مى شود).
ابو الحسين فاذشاه من لم يعاد كل من عاداه * لا شك خانت امه أباه (2) (هر كس با كسى كه دشمن على عليه السلام است دشمنى نكند بى شك مادر او به پدرش خيانت كرده است).
صاحب بن عباد اشهد بالله وآلائه * شهادة خالصة صادقة إن علي بن أبي طالب * زوجة من يبغضه طالقة ثلاثة ليس لها رجعة * طالقة طالقة طالقة (3) (به خدا و نعمتهايش سوگند، سوگندى خالص وراست)، (كه همسر دشمن على بن ابى طالب مطلقه است).
(آن هم سه طلاقه كه ديگر باز گشتى در آن نيست).
شاعرى ناشناس حب على بن أبي طالب * للناس مقياس و معيار يخرج ما في القلب غشا كما * يخرج غش الذهب النار (1) (دوستى على بن ابى طالب مقياس و معيارى براى مردم است)، (كه ناخالصى ها را از دل بيرون مى كشد چنان كه آتش ناخالصى طلا را بيرون مى كشد).
ديگرى گفته:
إذا ماالتبر حك على المحك * تبين غشه من غير شك وفينا الغش والذهب المصفى علي بيننا شبه المحك (2) (هر گاه طلا را بر سنگ محك بسايند بدون شك ناخالصى آن آشكار مى شود).
(و در ميان ما ناخالصى و طلاى ناب است وعلى در ميان ما سنگ محك آن).
فصل 20 توسل وتقرب به خداوند به ولايت على عليه السلام 1 - عطا گويد: ما حدود سى تن از بزرگان طائف در طائف بر ابن عباس وارد شديم و او در بستر بيمارى مرگ افتاده و بسيار ضعيف شده بود، بر او سلام كرديم و نشستيم. ابن عباس به من گفت: اى عطا، اينان كيستند؟ گفتم: سرورم!
بزرگان اين شهرند و عبد الله بن سلمة بن حضرمى طائفى عمارة بن ابى الأجلح و ثابت بن مالك در ميان آنان هستند، و نام يك يك را بردم. آن گاه آنان نزد او رفته، گفتند: اى پسر عموى رسول خدا، تو رسول خدا صلى الله عليه و آله و سلم را ديده و از او چيزها شنيده اى، ما را از اختلاف اين امت آگاه ساز، چرا كه گروهى على را بر ديگران مقدم مى دارند و گروهى او را پس از سه تن (ابو بكر و عمر و عثمان) قرار داده اند.
ابن عباس نفس عميقى كشيد و گفت: از رسول خدا صلى الله عليه و آله و سلم شنيدم كه مى فرمود:
(على با حق است و حق با على است، و او امام و خليفه پس از من است، هر كه به دامن او چنگ زند رستگارى و نجات يابد، و هر كه از او بازماند گمراه و سرگردان خواهدماند، او كار غسل و كفن مرا به عهده دارد و دين مرا مى پردازد و پدر دو نوه من: حسن و حسين است، و از صلب حسين امامان نه گانه بيرون آيند، و مهدى اين امت از ماست)... به دستاويز محكم عترت پيامبرتان چنگ
زنيد، كه من از رسول خدا صلى الله عليه و آله و سلم شنيدم كه مى فرمود: (هر كه پس از من به دامن عترت من چنگ زند از رستگاران باشد).
آن گاه سخت گريست، آن گروه گفتند: آيا با اين مقام و موقعيتى كه نزد رسول خدا صلى الله عليه و آله و سلم دارى باز هم مىگريى؟ به من گفت: اى عطا از دو چيز مىگريم: از هراس سرنگونى در قبر، و جدايى از دوستان.
سپس آن گروه پراكنده شدند، ابن عباس به من گفت: اى عطا، دستم را بگير و به حياط خانه ببر. آن گاه دست به آسمان برداشت و گفت: (خداوندا! من به واسطه محمد و آل محمد به تو تقرب مى جويم. خداوندا! من به واسطه ولايت شيخ على بن ابى طالب به تو تقرب مى جويم). و پيوسته اين را گفت تا آن كه نقش بر زمين شد، لختى صبر كرديم سپس او را برداشتيم ديديم مرده است - رحمت خدا بر او باد. (1) 2 - از دعاهاى امام سجاد حضرت على بن الحسين عليهما السلام است: (اى خداى رحمن، اى الله، اى خداى رحمن، به آن نامهاى بزرگ و پسنديده ات كه كسى جز تو به آنها خوانده نشود، ولايت محمد - كه درود تو بر او و بر خاندانش باد - و ولايت على بن ابى طالب و ولايت حسن و حسين و ولايت پاكان معصوم از نسل حسين عليهم السلام را از تو خواهانم. (2) 3 - و نيز از دعاهاى آن حضرت است: خداوندا! بر محمد و آل محمد درود فرست، همان درخت نبوت، و جايگاه رسالت، و محل آمد شد فرشتگان، و كانون علم، و خاندان وحى، و آرزوى مرا در اين شب برآور، و واسطه ام را بپذير، كه من به محمد وعلى به تو توسل جستم و بر تو توكل نمودم. (3)
4 - و نيز: خداوندا! نعمتى را كه به من ارزانى داشتى كه همانا ولايت خودت و ولايت محمد و آل محمد است از من سلب مفرما. (1) 5 - امام صادق عليه السلام فرمود: ولايتى لعلى بن أبى طالب عليه السلام أحب إلى من ولادتى منه، لأن ولايتى لعلى بن أبى طالب فرض، و ولادتى منه فضل. (2) (ولايتم به على بن ابى طالب عليه السلام نزد من محبوب تر از ولادتم از او است، زيرا اعتقادم به ولايت او امرى واجب است، و ولادتم از او تنها يك فضل و برترى است).
6 - و نيز فرمود: اعتقادم به ولايت پدرانم نزد من محبوب تر از پيوند نسبى من با آنان است، زيرا اعتقادم به ولايت آنان بدون پيوند نسبى هم مرا سودمند است، اما پيوند نسبى من با آنان بدون اعتقاد به ولايتشان برايم سودمند نيست. (3) 7 - و نيز در دعايى عرضه مى داشت: پروردگارا! ما ايمان آورديم و از مولا و ولى و رهنما و دعوت كننده ما و دعوت كننده همه مردم، و راه راست و ميانه تو، و حجت و راه تو همان كه خود و پيروانش با بصيرت و آگاهى به سوى تو فرا خوانند پيروى نموديم، خداوند منزه است از آن كه مردم به ولايت او شرك آورند و با دوست همراز گرفتن غير او از راه حق منحرف شوند. خداى من!
گواهى دهم كه او امام رهنما و راهبر و راه يافته است، يعنى على اميرمؤمنان كه او را در كتاب خود يادى كردى و فرمودى كه: (و او در كتاب مادر در نزد ما بس و الا و استوار است) (4)، و هيچ پيشواى ديگرى را شريك او نسازم. (5)
8 - و نيز فرمود: سوگند به آن كه جانم در دست او است، فرشتگان خدا در آسمان بيش از مقدار خاك در زمين اند، و در آسمان جاى قدمى نيست جز آن كه فرشته اى در آنجاست كه به تسبيح و تقديس حق مشغول است، و در زمين درخت و كلوخى نيست جز آن كه در آن فرشته اى به دو گمارده است، و هيچ يك از آن فرشتگان نيست مگر آن كه هر روز به واسطه ولايت ما به خداوند تقرب مى جويد، و براى دوستان ما آمرزش مى طلبد، و دشمنان ما را لعنت مى فرستد. (1) 9 - پيامبر صلى الله عليه و آله و سلم فرمود: خداوند پيوسته در هر امتى كه پيامبرى مرسل در ميان آنان بوده است به على بن ابى طالب عليه السلام احتجاج مى كرده است، و هر كدام كه معرفتشان به على بيشتر بوده نزد خداوند منزلت و پايه بلندترى داشته اند. (2)
فصل 21 نگاه به على عليه السلام و ياد او عبادت است 1 - رسول خدا صلى الله عليه و آله و سلم فرمود: نگاه به على بن ابى طالب عبادت است (1)، و ياد او عبادت است، (2) خداوند ايمان بنده اى را نمى پذيرد جز با دوستى او و بيزارى از دشمنان او. (3) 2 - رسول خدا صلى الله عليه و آله و سلم فرمود: داستان على در ميان شما - يا: در ميان اين امت - مانند كعبه پرده پوش است، كه نگاه به آن عبادت، و حج به سوى آن عملى واجب است. (4) 3 - مردى خدمت رسول خدا صلى الله عليه و آله و سلم آمد و گفت: اى رسول خدا، آيا فلانى را نديدى كه با سرمايه ناچيزى در دريا سفر كرد و به چين رفت و به زودى با دستى پر از غنيمت بازگشت تا آنجا كه دوستان به دو رشك بردند و او به تمام خويشان و همسايگان خود رسيدگى و بخشش نمود؟
رسول خدا صلى الله عليه و آله و سلم فرمود: مال دنيا به گونه اى است كه هر چه بيشتر و انبوه تر شود گرفتارى صاحبش افزون گردد، پس هيچ گاه به شخص ثروتمند غبطه نبريد جز ثروتمندى كه مال خود را در راه خدا ببخشد، ولى آيا نمى خواهيد كه شما را خبر دهم به كسى كه سرمايه اش از دوست شما كمتر و بازگشتش سريع تر و غنيمتش بيشتر و آنچه از خيرات براى او فراهم شده براى او در عرش خداى رحمن محفوظ مانده است؟ گفتند: چرا اى رسول خدا، فرمود: به اين مردى كه به سوى شما پيش مى آيد بنگريد. ديديم مردى ژنده پوش از انصار آمد، پيامبر صلى الله عليه و آله و سلم فرمود: امروز براى اين مرد از خيرات و طاعات به اندازه اى به آسمان بالا رفت كه اگر بر اهل آسمانها و زمين بخش گردد بهره كمترينشان از آن آمرزش گناهان و واجب شدن بهشت براى او است. گفتند: از چه رو اى رسول خدا؟ فرمود: از خودش بپرسيد تا شما را از آنچه امروز كرده آگاه سازد.
ياران رسول خدا صلى الله عليه و آله و سلم به دو روى كرده، گفتند: گوارايت باد اين نيكويى كه رسول خدا صلى الله عليه و آله و سلم در حق تو كرد! امروز چه كرده اى كه اين همه پاداش برايت نوشته اند؟ گفت: نمى دانم كه امروز كار نيكى كرده باشم جز آن كه از خانه خارج شدم و در پى كارى رفتم كه در انجامش كوتاهى كرده بودم و چون ترسيدم كه ديگر به آن كار نرسم با خود گفتم: به جاى آن مى روم به چهره على بن ابى طالب عليه السلام مىنگرم، زيرا از رسول خدا صلى الله عليه و آله و سلم شنيدم كه مى فرمود: (نگاه به چهره على عبادت است).
در اينجا رسول خدا صلى الله عليه و آله و سلم فرمود: آرى، به خدا سوگند عبادت است، چه عبادتى! اى بنده خدا، تو رفتى كه دينارى براى خوراك عيالت به دست آورى ولى از دستت رفت، و به جاى آن نگاه به چهره على كردى در حالى كه دوستدار اويى و به فضل او معتقد هستى، و اين براى تو بهتر است از اين كه به اندازه دنيا زر سرخ مى داشتى و آن را در راه خدا انفاق مى كردى، و همانا به شمار هر نفسى
كه در راه ديدار على زده اى درباره هزار كس شفاعت خواهى كرد و خداوند همه آنان را به شفاعت تو از آتش دوزخ آزاد مى كند. (1) تذكر و هشدار بايد دانست كه نگاه به چهره على عليه السلام به خودى خود عبادت است نه آن كه بيننده را به عبادت مى كشاند، چنان كه ابن اثير از علماى اهل سنت در كتاب نهايه (5 / 77) گويد: (گفته اند: معناى اين حديث آن است كه على رضى الله عنه چون در نظر مردم نمايان مى شد مى گفتند: (لا إله ا لا الله، چه جوان شريفى! لا إله ا لا الله، چه جوان دانشمندى! لا إله ا لا الله، چه جوان كريمى! لا إله ا لا الله، چه جوان دليرى! پس ديدار على مردم را به گفتن كلمه لا إله ا لا الله (كه خود عبادت است) وا مىداشت).
گوينده اين سخن محمد بن زياد معروف به ابن اعرابى كوفى لغوى است در گذشته به سال 231، شاگرد كسائى وابن سكيت. بنگر كه چگونه اين حديث را تأويل نموده تا اين منقبت امير مؤمنان عليه السلام را نفى كند، با آن كه - چنان كه مرحوم علامه مجلسى رحمه الله فرموده است - او خواسته يك منقبت آن حضرت را نفى كند ولى چند برابر آن را اثبات نموده است. انگيزه اين كار چيست؟ و چه استبعادى دارد كه محض نظر به آن حضرت - صلوات الله عليه - عبادت باشد؟ (2) براى توضيح بيشتر به سخن حافظ گنجى شافعى بنگر كه گويد: اما نظر به چهره على عبادت است از آن رو كه او پسر عموى رسول خدا صلى الله عليه و آله و سلم، همسر زهراى بتول عليها السلام، پدر دو نوه پيامبر: حسن و حسين عليهما السلام، برادر رسول خدا صلى الله عليه و آله و سلم و وصى و باب علم آن حضرت، رساننده پيام او، جهادگر در برابر او، مدافع او، و خواننده مردم به سراى سلامتى و امنيت و شناخت پروردگار توانمند داناست. و
دليل فضيلت نگاه به او فضيلت نگاه به خانه كعبه است چنان كه در حديث آمده:
(پيامبر صلى الله عليه و آله و سلم در برابر كعبه ايستاد و فرمود: چه جليل و شريف و با عظمتى در نزد خداوند! و مؤمن در نزد خداوند از تو بزرگتر و شريف تر است)... ابوهريره گويد:
معاذ بن جبل را ديدم كه به على بن ابى طالب چشم مى دوخت، به دو گفتم: چرا اين همه به على چشم مى دوزى، گويى كه تا حال او را نديده اى؟! گفت: از رسول خدا صلى الله عليه و آله و سلم شنيدم كه مى فرمود: نگاه به چهره على عبادت است. (1) 4 - رسول خدا صلى الله عليه و آله و سلم فرمود: مجالس خود را با ذكر على بن ابى طالب عليه السلام زينت بخشيد. (2) 5 - ام سلمه - رضى الله عنها - گويد: از رسول خدا صلى الله عليه و آله و سلم شنيدم كه مى فرمود: هيچ گروهى گرد هم نمى آيند تا فضل على بن ابى طالب عليه السلام را ياد كنند جز آن كه فرشتگان آسمان فرود آيند و گردا گرد ايشان را بگيرند، و چون پراكنده شوند فرشتگان به آسمان بالا روند و فرشتگان ديگرى كه در آسمان هستند به آنان گويند: ما از شما بويى مىشنويم كه از ساير فرشتگان نمىشنويم و تا به حال بويى خوش تر از آن نشنيده ايم! گويند: نزد گروهى بوديم كه محمد و خاندان او را ياد مى كردند و از بوى آنان به ما رسيد و ما خوشبو شديم. آن فرشتگان گويند: ما را نزد آنان فرود ببريد، گويند: پراكنده شدند و هر يك به منزل خود رفتند، گويند: ما را فرود بريد تا از بوى آن مكان خوشبو شويم. (3) 6 - حماد سمندرى گويد: به امام صادق عليه السلام گفتم: من به سرزمينهاى شرك مى روم و دوستان هم عقيده من گويند: اگر در آنجا بميرى با همان مشركان محشور مى شوى. امام عليه السلام به من فرمود: اى حماد، آيا هنگامى كه آنجا هستى از
ولايت ما ياد مى كنى و بدان فرا مى خوانى؟ گفتم: آرى. فرمود: آن گاه كه در سرزمينهاى اسلامى هستى چه؟ آيا در آنجا از ولايت ما ياد مى كنى و بدان فرا مىخوانى؟ گفتم: نه. فرمود: اگر تو در سرزمينهاى شرك بميرى به تنهايى به صورت امتى محشور مى شوى و نورت پيشاپيش تو حركت مى كند. (1) 7 - سعد اسكافى گويد: به امام باقر عليه السلام گفتم: من مى نشينم و از حق و فضل شما (براى مردم) سخن مى گويم، فرمود: دوست داشتم كه در هر مسافت سى ذراعى يك تن چون تو سخنگويى بود. (2) 8 - ابى المغرا گويد: شنيدم ابو الحسن (امام كاظم يا امام رضا) عليه السلام مى فرمود:
هيچ چيزى بيش از ديدار برادران دينى با يكديگر شيطان را جريحه دار نمى كند، هر گاه دو مؤمن با يكديگر ديدار كنند و از خدا و فضل ما خاندان ياد كنند گوشتى بر صورت شيطان نمى ماند و همه مىريزد تا آنجا كه روحش از شدت درد به فغان مى آيد و فرشتگان آسمان و دربانان بهشت آگاه مى شوند و او را لعنت مى فرستند، تا آن كه فرشته مقربى نمى ماند جز آن كه او را لعنت مى فرستد و او رانده و مانده و دور شده مى گردد. (3) 9 - امام صادق عليه السلام فرمود: شيعيان ما با يكديگر مهربانند، هر گاه با هم خلوت كنند ياد خدا نمايند، همانا ياد ما از ياد خداست، هر گاه ما ياد شويم خدا ياد شده است، و هر گاه دشمن ما ياد شود شيطان ياد شده است. (4) 10 - و نيز فرمود: خدا را غير از كرام الكاتبين (فرشتگان بزرگوارى كه اعمال بندگان را مىنويسند) فرشتگانى سياحت گر است كه چون به گروهى گذر كنند كه
از محمد و آل محمد - صلوات الله عليهم اجمعين - ياد مى كنند، گويند: بايستيد كه به حاجت خود رسيديد، پس مى نشينند و با آنان به آموختن مى پردازند، و چون برخيزند به عيادت بيمارانشان روند و بر سر مردگانشان حاضر شوند، و از افراد غايب آنان جستجو و احوالپرسى كنند. اين مجلسى است كه هر كس در آن نشيند شقى نگردد. (1)
فصل 22 اطاعت همه عوالم از امام 1 - على عليه السلام فرمود: آسمانها و زمين در نزد امام عليه السلام به منزله كف دست او است (كه بدان احاطه كامل دارد)... (1) نام امامان بر سنگها، برگ درختان، بال پرندگان، درهاى بهشت و دوزخ، عرش و افلاك، بالهاى فرشتگان و حجابهاى جلال و سراپرده هاى عزت و جمال نوشته شده است... (2) و خداوند هيچ كس را نيافريده جز آن كه از او اقرار به يگانگى خداوند و ولايت نسل پاك پيامبر صلى الله عليه و آله و سلم و بيزارى از دشمنانشان گرفته است، و عرش استقرار نيافت تا آن كه با نور بر آن نوشته شد:
لا إله ا لا الله، محمد رسول الله، على ولى الله. (3) 2 - امام مجتبى عليه السلام فرمود: اگر دست دعا به پيشگاه خدا بردارم خداوند شام را عراق و عراق را شام سازد. (4) 3 - امام حسين عليه السلام فرمود: به خدا سوگند، خداوند چيزى را نيافريده جز آن كه
او را به اطاعت از ما فرمان داده است. (1) 4 - امام سجاد عليه السلام فرمود: امامى كه جمادات با او سخن نگويند امام نيست. (2) 5 - امام باقر عليه السلام فرمود: خداوند ما را بر انجام هر چه بخواهيم توانايى داده است، و اگر بخواهيم لگامهاى زمين را گرفته و آن را بكشانيم توانيم كرد. (3) 6 - عبد الرحمن بن حجاج گويد: همراه امام صادق عليه السلام بودم و كسى با ما نبود، گفتم: سرورم! نشانه امام چيست؟ فرمود: اگر به كوه بگويد: (حركت كن) حركت مى كند. ناگاه ديدم كوه به راه افتاد، امام عليه السلام به او نگاهى انداخت و فرمود: منظورم تو نبودى. (4) 7 - امام كاظم عليه السلام فرمود: سخن هيچ يك از مردم، پرندگان، چارپايان و هر چه داراى روح است بر امام پوشيده نيست. امام را با اين نشانه مى توان شناخت، و اگر اين نشانه ها در او نبود امام نيست. (5) 8 - امام رضا عليه السلام فرمود: خداوند آسمانها و زمين را به واسطه ما از زوال نگاه مى دارد، و اگر روزى بى حجت بمانند ساكنان خود را به اضطراب و تشويش افكنند همان گونه كه دريا دريانوردان را. (6) 9 - يحيى بن اكثم مسائلى از امام جواد عليه السلام پرسيد و حضرت پاسخ داد، يحيى گفت: پرسشى ديگر دارم كه به خدا سوگند از طرح آن شرم مى كنم. فرمود: پيش از آن كه بپرسى من به تو خبر مى دهم، مى خواهى از شخص امام بپرسى. گفت: به
خدا سوگند همين است. فرمود: او منم. گفتم: نشانه اش؟ در دست امام عليه السلام عصايى بود، به زبان آمد و گفت: او مولاى من، امام زمان و حجت (خدا) است. (1) 10 - صالح بن سعيد گويد: بر امام هادى عليه السلام وارد شدم، گفتم: فدايت شوم، در هر كارى مى خواهند نور تو را خاموش سازند و در حقت كوتاهى كنند تا آنجا كه تو را در اين كاروانسراى نامناسب كه جاى فقيران و درويشان است جاى داده اند!
فرمود: اى پسر سعيد، تو در اين پايه از شناخت ما هستى؟ آن گاه با دست اشاره كرد و فرمود: بنگر. نگاه كردم، باغهايى سر سبز و خرم ديدم كه زنانى خوشبو و نوجوانانى چون مرواريد در صدف و مرغان و آهوان و نهرهاى جوشان و روان در آنها بود، ديدگانم حيران و خيره شد و از ديدن بازماند، امام عليه السلام فرمود: هر جا كه باشيم اينها براى ما فراهم است و در كاروانسراى درويشان به سر نمى بريم. (2) توضيح اين قضيه هنگام تبعيد حضرت از مدينه به سامرا رخ داده است.
و علامه مجلسى رحمه الله فرموده: خداوند در آن وقت اين چيزها را به خاطر اظهار اعجاز آن حضرت در هوا ايجاد كرد تا آن شخص ببيند و بداند كه پيشامد اين گونه احوال براى امامان عليهم السلام به جهت تسليم و رضاى آنان به قضا و قدر الهى است و الا آنان بر ايجاد اين غرائب توانا هستند.
و نيز فرموده است: همان گونه كه پيامبر صلى الله عليه و آله و سلم جبرئيل عليه السلام و ديگر فرشتگان را مى ديد و ياران حضرت نمى ديدند، و امير مؤمنان عليه السلام ارواح (مؤمنان) را در وادى السلام مى ديد وحبه عرنى كه با آن حضرت بود نمى ديد، ممكن است اين
امور در همه اوقات در نزد امامان عليهم السلام حاضر باشد و مردمان نبينند. (با تلخيص) 11 - اين مطلب به خط مبارك امام عسكرى عليه السلام ديده شده است:
قد صعدنا ذرى الحقائق بأقدام النبوة والولاية، ونورنا السبع الطرائق بأعلام الفتوة... فالكليم البس حلة الاصطفاء لما عهدنا منه الوفاء، وروح القدس في جنان الصاقورة ذاق من حدائقنا الباكورة، و شيعتنا الفئة الناجية... سينفجر لهم ينابيع الحيوان بعد لظى النيران... (1) (ما با گامهاى نبوت و ولايت به ستيغ حقايق بر آمده ايم، و با نشانه هاى جوانمردى آسمانهاى هفتگانه را روشن ساخته ايم... حضرت كليم را از آن رو جامه گزينش پوشاندند كه ما او را وفادار (به ولايت) يافتيم، و روح القدس در بهشت آسمان سوم تنها ميوه اى از باغ ما نوبر كرده است، و شيعيان ما گروه نجات يافته اند... و به زودى چشمه هاى آب حيات برايشان بجوشد پس از آن كه با شعله هاى كين دشمنان سوختند.
12 - امام عصر عليه السلام فرموده است: من خاتم اوصيا هستم، خداوند به واسطه من بلا را از خانواده و شيعيان من مى گرداند. (2) صاحب بن عباد لاتقبل التوبة من تائب * إلا بحب ابن أبي طالب أخي رسول الله بل صهره * والصهر لايعدل بالصاحب يا قوم من مثل علي وقد * ردت عليه الشمس من غائب
(توبه از هيچ توبه كننده اى پذيرفته نمى شود مگر با دوستى على بن ابى طالب).
(برادر رسول خدا و داماد او، كه البته داماد را نبايد با همراه (1) مقايسه كرد).
(اى قوم، كيست مانند على در حالى كه خورشيد پس از آن كه غروب كرد بر او بازگشت).
قدامه سعدى ردالوصي لناالشمس التي غربت * حتى قضينا صلاة العصر في مهل لا أنسه حين يدعوها فتتبعه * طوعا بتلبية ها ها على عجل فتلك آيته فينا وحجته * فهل له في جميع الناس من مثل أقسمت لا أبتغي يوما به بدلا * وهل يكون لنور الله من بدل حسبي أبوحسن مولى أدين به * ومن به دان رسل الله في الاول (وصى پيامبر خورشيد را پس از آن كه غروب كرد براى ما بازگرداند تا نماز عصر را در وقت كافى خوانديم).
(فراموش نمى كنم كه على عليه السلام آن را فرا مىخواند و آن تلبيه گويان به رغبت و سرعت پيرو فرمان او شد).
(اين آيت و حجت او در ميان ما بود، و آيا در ميان همه مردم مانند اويى يافت مى شود)؟
(سوگند خورده ام كه براى او بدلى نگزينم، و مگر نور خدا را بدلى هست)؟
(براى من مولايى چون ابو الحسن بس كه به دو معتقد باشم، همان كسى كه پيامبران خدا در زمانهاى گذشته به او اعتقاد داشتند).
ابن حماد يا إماما ما له إلا * رسول الله شكل لم يزل شأنك * عند الله يعلو ويجل وعليك الشمس ردت * ودجى الليل مطل (اى امامى كه جز رسول خدا نظيرى ندارى).
(پيوسته شأن تو در نزد خدا بلند و آشكار است).
(و خورشيد بر تو بازگشت در حالى كه تاريكى شب همه جا را فرا گرفته بود).
ردت له الشمس وهو شأن * لو علم الناس أي شأن (خورشيد براى او بازگشت و اين - اگر مردم بدانند - شأن بزرگى است).
من كلمته الشمس لما سلمت * جهرا عليه وكل شئ يسمع يا اولا يا آخرا يا ظاهرا * يا باطنا في الحجب سرا مودع (على كسى است كه خورشيد با او سخن گفت آن گاه كه آشكارا بر او سلام كرد و همه چيز آن را مى شنيد).
(اى اول، اى آخر، اى ظاهر، اى باطن كه رازى در پس پرده هستى).
شاعرى ناشناس لا و من أمري ونهيى * وحياتي في يديه لا تواليت سوى من * ردت الشمس عليه (نه، سوگند به آن كه امر و نهى و زندگانى من در دست او است)، (من جز كسى را كه خورشيد بر او بازگشت به ولايت نمى پذيرم).
من له آخى النبي المصطفى * يوم خم بالوفا دون الأهال وله معجزة مشهورة * حين ردالشمس من بعد الزوال (او كيست كه پيامبر مصطفى در روز غدير خم او را به خاطر وفادارى وى از ميان ساير خويشان به برادرى برگزيد).
(و او را معجزه مشهورى است آن گاه كه خورشيد را پس از غروب كردن بازگرداند).
ابن رومى وله عجائب يوم سار بجيشه * يبغي لقصد النهروان المخرجا ردت عليه الشمس بعد غروبها * بيضاء تلمع وقدة وتأججا (و او را در روزى كه به سوى نهروان لشكركشى نمود و به قصد آنجا بيرون شد شگفتيهاست).
(خورشيد پس از آن كه غروب كرد بر او بازگشت روشن و رخشان و تابان).
عونى إمامى كليم الشمس راجع نورها * فهل لكليم الشمس في القوم من مثل (1) (امام من سخنگوى با خورشيد و باز گرداننده نور آن است، و آيا در ميان قوم براى آن سخنگوى با خورشيد نظيرى هست)؟
راويان حديث رد شمس از عالمان بزرگ علامه امينى رحمه الله گويد: حديث رد شمس را جمعى از حافظان خوش حفظ و مورد اعتماد با اسانيد چندى روايت كرده اند كه جمعى از ماهران اهل فن برخى
از آنها را صحيح دانسته و برخى ديگر حكم به حسن بودن آنها نموده و برخى ديگر بر كسانى كه به اين حديث ايراد كرده و آن را ضعيف دانسته اند - يعنى چهار نفرى كه حامل روح خبيث اموى هستند: ابن حزم، ابن جوزى، ابن تيميه ابن كثير - سخت تاخته و سخن آنان را رد كرده اند. و برخى ديگر از عالمان بزرگ كه انكار اين منقبت نبوى و مكرمت علوى كه امر ثابتى است بر آنان گران آمده در آن باره تأليفى مستقل كرده و طرق و اسانيد آن را جمع نموده اند، از جمله:
1) ابو بكر وراق، كتابى دارد به نام (من روى ردالشمس) كه ابن شهر آشوب در مناقب (1 / 458) اين كتاب را از وى دانسته است.
2) ابو الحسن شاذان فضيلى، رساله اى دارد در طرق اين حديث كه سيوطى در اللئالى المصنوعة (2 / 175) پاره اى از آنها را آورده و گويد: وى طرق آن را با سندهاى بسيارى آورده و آنها را صحيح دانسته با بيانى كه بيش از آن نتوان گفت و با ابن جوزى كه درباره برخى از رجال سند آن طعن زده منازعه نموده است.
3) حافظ ابو الفتح محمدبن حسين ازدى موصلى، كتابى مستقل در اين باره دارد كه حافظ گنجى در كفاية الطالب آن را از وى دانسته است.
4) ابو القاسم حاكم بن حداد حسكانى نيشابورى حنفى (كه در ج 1، ص 112 شرح حال او را آورديم)، رساله اى درباره اين حديث دارد به نام مسألة في تصحيح رد الشمس وترغيب النواصب الشمس كه ابن كثير در البداية والنهاية (6 / 80) پاره اى از آن را آورده وذهبى در تذكرة الحفاظ (3 / 368) آن را از وى دانسته است.
5) ابو عبد الله جعل حسين بن على بصرى بغدادى (متوفاى 399)، اين فقيه متكلم كتابى دارد به نام جواز رد الشمس كه ابن شهر آشوب آن را از وى دانسته است.
6) اخطب ابوالمؤيد موفق بن احمد [خوارزمى] (متوفاى 568) كه در جلد چهارم همين كتابمان شرح حال او را آورده ايم، كتابى دارد به نام رد الشمس لأمير المؤمنين كه معاصر وى ابن شهرآشوب آن را از وى دانسته است.
7) ابو على شريف محمدبن اسعدبن على بن معمر حسنى نقيب نسابه (متوفاى 588) جزوه اى دارد در جمع طرق حديث رد شمس براى على عليه السلام، كه در آن احاديثى غريب گونه آورده است. (لسان الميزان 5 / 76) 8) ابو عبد الله محمد بن يوسف دمشقى صالحى شاگرد ابن جوزى (متوفاى 597) جزوه اى دارد به نام مزيل اللبس عن حديث رد الشمس، كه برهانى كورانى مدنى در كتاب الامم لإيقاظ الهمم (ص 63) آن را از وى دانسته است.
9) حافظ جلال الدين سيوطى (متوفاى 991) رساله اى در اين حديث دارد به نام كشف اللبس عن حديث رد الشمس. (1) سبط ابن جوزى در كتاب تذكرة الخواص گويد: ابراهيم بن حسن بن حسين از فاطمه بنت حسين عليه السلام، از اسماء بنت عميس روايت كرده كه گفت: (سر مبارك رسول خدا صلى الله عليه و آله و سلم در دامان على عليه السلام بود در حالى كه وحى بر او نازل مى شد و على عليه السلام نتوانست نماز عصر را بخواند تا خورشيد غروب كرد، پيامبر صلى الله عليه و آله و سلم عرض كرد: خداوندا، او در طاعت تو و طاعت پيامبرت به سر مى برد پس خورشيد را بر او بازگردان. پس خداوند خورشيد را بر او بازگرداند).
اگر گويند: جد تو در كتاب موضوعات (احاديث جعلى) گفته است: (اين حديث بدون شك جعلى و ساختگى است و روايت آن اضطراب دارد، زيرا در سند آن احمد بن داود است و او را قدرى نيست، و نيز فضل بن مرزوق در سند آن است كه ضعيف است و جماعت ديگرى از جمله عبد الرحمن بن شريك كه
ابوحاتم وى را ضعيف دانسته است). و نيز جد تو گفته: (من در اين باره جز ابن عقده را متهم نمى دانم زيرا وى رافضى است. صرف نظر از همه اينها بايد گفت: نماز عصر با غروب خورشيد قضا شده بود و بازگشت خورشيد بى فايده بوده است زيرا نماز قضا ديگر نماز ادا نمى گردد. و نيز گفته اند: در حديث صحيح آمده كه خورشيد براى كسى جز يوشع بن نون باز داشته نشده است).
پاسخ: اين كه جدم رحمه الله گفته: (اين حديث بدون شك جعلى است) دعوى بى دليل است، زيرا پاسخ طعن هايى كه بر راويان آن زده روشن است، زيرا ما آن را از راويان عادل مورد وثوق كه جاى هيچ خرده اى بر آنها نيست نقل كرديم و در سند آن احدى از كسانى كه وى ضعيف دانسته وجود ندارد. وابوهريره نيز آن را - به روايت ابن مردويه از وى - روايت كرده و احتمالا كسانى كه وى اشاره كرده در طريق روايت ابوهريره باشند نه در اسناد ديگر.
و اين كه گفته: (من در اين باره جز ابن عقده را متهم نمى دانم) از باب ظن و شك است نه از باب قطع و يقين، و نيز ابن عقده به عدالت مشهور است، وى به نقل فضايل اهل بيت اكتفا مى كرده و سخن از ستايش يا نكوهش صحابه رضى الله عنه به ميان نمى آورده، از اين رو او را به رافضى بودن منسوب داشته اند.
و اين كه گفته: (نماز عصر قضا شده بود)، گوييم: صاحبان عقل سليم و فطرت صحيح معتقد نيستند كه خورشيد غروب كرد سپس بازگشت، بلكه از حركت عادى باز ايستاد و در نظر بينندگان چنين آمد كه غروب كرده است، و چنين نبود بلكه آهسته حركت مى كرد. دليلش آن كه اگر غروب كرده و سپس باز گشته بود حركت افلاك مختل مى شد و نظام عالم به هم مى ريخت، و اگر هم حقيقتا باز گشته باشد عجبى نيست، زيرا معجزه اى براى رسول خدا صلى الله عليه و آله و سلم و كرامتى براى على عليه السلام بوده است چنان كه به اجماع همه براى يوشع عليه السلام باز داشته شد، و آن از دو
حال خارج نيست: يا معجزه موسى بود و يا كرامت يوشع. اگر معجزه موسى بود پيامبر ما از موسى افضل است، و اگر كرامت يوشع بود على عليه السلام از يوشع افضل است. پيامبر صلى الله عليه و آله و سلم فرموده است: (علماى امت من مانند انبياى بنى اسرائيل اند) و اين سخن درباره هر يك از علماست چه رسد به على عليه السلام! و نيز دليل بر اين افضليت حديثى است كه احمد در كتاب فضائل از محمد بن يونس از حسن بن عبد الرحمن انصارى، از عمر بن جميع، از ابن ابى ليلى، از برادرش عيسى از پدرش نقل كرده كه گفت: رسول خدا صلى الله عليه و آله و سلم فرمود: (صديق ها سه نفرند: حزقيل مؤمن آل فرعون، حبيب نجار مؤمن آل ياسين، وعلى بن ابى طالب كه برترين آنهاست). و چون حزقيل مانند يوشع يكى از انبياى بنى اسرائيل بود پس اين حديث دلالت دارد كه على عليه السلام از همه انبياى بنى اسرائيل برتر است.
درباره ايستادن خورشيد صاحب بن عباد ملقب به كافى الكفاة گويد:
من كمولاي علي * والوغى تحمي لظاها من يصيد الصيد فيها * بالظبى حين انتضاها من له في كل يوم * وقعات لاتضاها كم وكم حرب ضروس * سد بالمرهف فاها اذكروا أفعال بدر * لست أبغي ما سواها اذكروا غزوة احد * إنه شمس ضحاها اذكروا حرب حنين * إنه بدر دجاها اذكروا الأحزاب قدما * إنه ليث شراها اذكروا مهجة عمرو * كيف أفناها شجاها اذكروا أمر برائة * واصدقوني من تلاها اذكروا من زوجه الز * هراء قد طابت ثراها
حاله حالة هارون * لموسى فافهماها أعلى حب علي لا * منى القوم سفاها أول الناس صلاة * جعل التقوى حلاها ردت الشمس عليه * بعد ما غاب سناها (كيست مانند مولاى من على در آن وقتى كه آتش جنگ برافروخته مى گردد)؟
(كيست كه در ميدان جنگ دشمنان را صيد مى كند با تيغ آميخته از نيام)؟
(كيست كه در هر روز چندين حادثه مهم بى مانند از او سر زده باشد)؟
(چه بسيار بسيار جنگهاى سختى كه چنگ و دندان نشان دادند و او با تيغ تيز خود دهان آنها را بست).
(تنها كارهاى او را در روز بدر يادآوريد و از كارهاى ديگر صرف نظر مى كنم).
(از جنگ احد ياد كنيد كه او خورشيد درخشان آن بود).
(از جنگ حنين ياد كنيد كه او ماه تابان آن بود).
(از جنگ احزاب گذشته ياد كنيد كه او شير بيشه آن بود).
(از خون دل عمرو بن عبدود ياد كنيد كه چگونه آن را بر زمين ريخت واندوه به دل او نهاد).
(از تبليغ سوره برائت ياد كنيد و به من راست گوييد كه چه كسى آن را بر مشركان تلاوت كرد)؟
(از همسر او زهرا ياد كنيد كه چه پاكيزه نژادى بود).
(حال على حال هارون براى موسى است، پس اين را بفهميد).
(آيا بر دوستى على اين قوم بيخرد مرا سرزنش مى كنند)؟
(با آن كه او نخستين كسى بود كه نماز گزارد و به زينت تقوا آراسته بود).
(و خورشيد بر او باز گردانيده شد پس از آن كه نورش غروب كرده بود).
و در اين باب حكايت شگفتى است كه جماعتى از مشايخ ما در عراق برايم روايت كرده اند، گفتند: ما در حضور ابو منصور مظفربن اردشير عبادى واعظ بوديم در مجلسى كه در تاجيه مدرسه اى در باب ابرز بغداد بود، هنگام عصر بود كه وى از حديث رد شمس براى على عليه السلام ياد كرد و آن را با عبارات زيبا و دل پذير بيان داشت و سپس به ذكر فضائل اهل بيت عليهم السلام پرداخت، در اين حال ابرى پيدا شد و روى خورشيد را چنان پوشانيد كه مردم پنداشتند خورشيد غروب كرد. ابو منصور بر روى منبر ايستاد و به خورشيد اشاره كرد و اين شعر را خواند:
لاتغربي ياشمس حتى ينتهي * مدحي لال المصطفى ولنجله واثني عنانك إن أردت ثنائهم * أنسيت أن كان الوقوف لاءجله إن كان للمولى وقوفك فليكن * هذا الوقوف لخيله ولرجله (اى خورشيد غروب مكن تا مدح من نسبت به آل مصطفى و فرزندانش تمام شود).
(وعنان خود برتاب اگر خواهان ثناى او هستى، آيا فراموش كردى كه به خاطر او باز ايستادى)؟
(اگر روزى براى حضرت مولى باز ايستادى اينك براى خيل سواران و پيادگان او (ياران و فرزندان او) باز ايست).
در اين حال ابر از روى خورشيد بر طرف شد و خورشيد نور پاشيد.
(در حاشيه همين كتاب گويد:) من گويم: پس از قبول رد شمس براى يوشع كه در اخبار مسلم آمده گزيرى از قبول رد شمس براى امير مؤمنان عليه السلام نيست به
گواهى پاره اى از اخبار كه از پيامبر صلى الله عليه و آله و سلم روايت شده كه فرمود: هر چه در ميان بنى اسرائيل اتفاق افتاده نعل به نعل و مو به مو در اين امت اتفاق خواهد افتاد. (1) عبد الواحد بن زيد گويد: براى حج به بيت الله الحرام مشرف شده بودم، در حال طواف دو دختر ديدم كه نزد ركن يمانى ايستاده يكى به ديگرى كه خواهرش بود مى گفت: نه، سوگند به حق آن برگزيده به وصيت و حاكم به عدالت و عادل در داورى، آن والانژاد درست نيت، شوهر فاطمه مرضيه كه چنين و چنان نبود.
من سخن آنان را مى شنيدم، گفتم: اى دختر، منظورت از آن كس با اين صفات كيست؟ گفت: سوگند به خدا او سرشناس ترين سرشناسان، دروازه احكام، تقسيم كننده بهشت و دوزخ، كشنده كافران و فاجران، دانشمند خدا پرست اين امت، رئيس پيشوايان، اميرمؤمنان، امام مسلمانان، شير غالب، ابو الحسن على بن ابى طالب است.
گفتم: على را از كجا مى شناسى؟ گفت: چگونه او را نشناسم با آن كه پدرم در جنگ صفين در ركاب او كشته شد، و حضرتش روزى بر مادرم وارد شد و فرمود: حالت چطور است اى مادر يتيمان؟ مادرم گفت: خوب است اى اميرمؤمنان، آن گاه من و خواهرم را نزد آن حضرت آورد، و من به بيمارى آبله مبتلا بودم به گونه اى كه - به خدا سوگند - چشمم را از دست داده بودم، تا چشم مباركش به من افتاد آهى كشيد، سپس اين اشعار بخواند:
ما إن تأوهت من شئ رزيت به * كما تأوهت للأطفال في الصغر قد مات والدهم من كان يكفلهم * في النائبات وفي الأسفار والحضر
(هيچ گاه از مصائبى كه بر سرم آمد دلم نسوخت آن گونه كه براى كودكان صغير دلسوخته ام).
(زيرا پدرشان كه در مشكلات و در سفر وحضر آنان را سرپرستى مى نمود از دنيا رفته است).
آن گاه دست مبارك بر صورتم كشيد و در جا چشمانم باز شد و نور آن به قدرى است كه - به خدا سوگند اى برادرزاده - شتر فرارى را در شب تاريك مى توانم ببينم، و همه اينها به بركت اميرمؤمنان على بن ابى طالب عليه السلام است. آن گاه حضرتش چيزى از بيت المال به مادرم داد و از ما دلجويى نمود و بازگشت.
عبد الواحد گويد: با شنيدن اين سخنان به سوى كيسه پول خود رفته چندى از دينارهاى خرجى خود را به او دادم و گفتم: اى دختر اين را بگير و در اين اوقات كمك خرج خود ساز. گفت: اى مرد، از من دور شو كه بهترين گذشتگان ما را به بهترين بازماندگان سپرده است، به خدا سوگند كه ما امروز در شمار عيالات حسن بن على عليه السلام هستيم. سپس بازگشت و شروع كرد به خواندن اين اشعار:
ماينط حب علي في خناق فتى * إلا له شهدت بالنعمة النعم ولا له قدم زل الزمان به * إلا له اثبتت من بعدها قدم ماسرني أن أكن من غير شيعته * لو أن لي ماحوته العرب والعجم (1) (دوستى على با قلب هيچ جوانى پيوند نخورد جز آن كه گواه بهترين نعمت براى او است).
(و هيچ گاه گامى از او در زمانه نلغزد جز آن كه گام ديگرش استوار بماند).
(هرگز دوست نداشتم كه از غير شيعيان او باشم گرچه همه داراييهاى عرب و عجم از آن من باشد).
فصل 23 دشمن على عليه السلام كافر است (1) 1 - رسول خدا صلى الله عليه و آله و سلم فرمود: هر كه پس از من با على درباره خلافت مقاومت و دشمنى ورزد كافر است و با خدا و رسولش جنگيده است. و هر كه در حق على شك كند كافر است. (2) 2 - و فرمود: على بن ابى طالب باب آمرزش خداست، هر كه از آن وارد شود مؤمن است، و هر كه از آن بيرون رود كافر. (3) 3 - و به على بن ابى طالب عليه السلام فرمود: من تو را نشانه اى ميان خود و امتم قرار داده ام، پس هر كه از تو پيروى نكند حقا كافر شده است. (4) 4 - به روايت جابر وابن عباس فرمود: هر كه نگويد (على بهترين مردم است) حقا كافر شده است. (5)
5 - به روايت خذيفة بن يمان فرمود: على بهترين بشر است، هر كه نپذيرد حقا كافر است. (1) 6 - عطيه كوفى گويد: بر جابربن عبد الله انصارى وارد شديم و از پيرى ابروانش بر روى ديدگانش افتاده بود، گفتيم: براى ما از على بگو، گفت: او از بهترين بشرهاست. (2) 7 - رسول خدا صلى الله عليه و آله و سلم فرمود: اى حذيفه، حجت خدا بر شما پس از من على بن ابى طالب است، كفر به او كفر به خدا، شريك ساختن براى او شرك به خدا، شك در او شك در خدا، انحراف از او و طعن زدن به او انحراف از خدا و طعن در او، و انكار او انكار خداست. (3) 8 - و فرمود: هر كه پس از من امامت على را انكار كند چون كسى است كه نبوت مرا در حياتم انكار كرده است، و هر كه نبوت مرا انكار كند ربوبيت پروردگار مرا انكار نموده است. (4) 9 - ام سلمه - رضى الله عنها - به حسن بصرى فرمود: تو را حديثى گويم كه دو گوشم از رسول خدا صلى الله عليه و آله و سلم شنيده و گرنه كر شوند، و چشمانم ديده و گرنه كور شوند، و قلبم فرا گرفته و گرنه خداوند بر آن مهر (نافهمى) زند، و زبانم را لال كند اگر از رسول خدا صلى الله عليه و آله و سلم نشنيده باشم كه به على بن ابى طالب عليه السلام مى فرمود: اى على، هيچ بنده اى در قيامت خدا را با انكار ولايت تو ديدار نكند جز آن كه او را
با پرستش بت وصنم ديدار كند. (1) 10 - امام صادق عليه السلام فرمود: هيچ كس آنچه را كه پيامبر صلى الله عليه و آله و سلم درباره على عليه السلام فرموده رد نمى كند مگر كافر. (2) 11 - و فرمود: امام نشانه اى است ميان خداى عزيز و جليل و بندگانش، هر كه (مقام) او را شناخت مؤمن است، و هر كه او را انكار نمود كافر است. (3) 12 - و فرمود: على عليه السلام باب هدايت است، هر كه با او مخالفت ورزد كافر است، و هر كه او را انكار كند به آتش دوزخ در آيد. (4) 13 - و فرمود: از ماست امامى كه اطاعتش واجب است، هر كه او را انكار كند يهودى يا نصرانى خواهد مرد. (5) 14 - رسول خدا صلى الله عليه و آله و سلم فرمود: هر كه بميرد و امام خود را نشناسد به مرگ جاهليت مرده است. (6) 15 - و فرمود: امامان بعد از من دوازده نفرند، اول آنان على بن ابى طالب و آخرشان قائم است... اقرار كننده به آنان مؤمن، و انكار كننده آنان كافر است. (7) 16 - عبد الرحمن بن كثير گويد: با امام صادق عليه السلام حج گزاردم، حضرت در ميان راه به بالاى كوهى رفت و از آنجا كه اشراف بر مردم داشت نظرى به مردم افكند و فرمود: ما أكثر الضجيج وأقل الحجيج! (چقدر بانگ و فرياد كننده بسيار است و حاجى اندك!) داود رقى گفت: اى فرزند رسول خدا، آيا خداوند دعاى
اين جمع را كه مى بينم اجابت مى كند؟
فرمود: واى بر تو اى اباسليمان، خداوند گناه شرك به خود را نمىآمرزد، منكر على عليه السلام چون بت پرست است. (1) 17 - رسول خدا صلى الله عليه و آله و سلم فرمود: سوگند به آن كه مرا به حق به پيامبرى برگزيد، همانا خشم آتش دوزخ بر دشمن على بيش از كسى است كه خدا را داراى فرزند بداند. (2) 18 - و فرمود: تاركان ولايت على عليه السلام و منكران فضل او و ياوران دشمنان او همه از دايره اسلام بيرونند اگر بر اين عقيده بميرند. (3) 19 - امام باقر عليه السلام فرمود: دشمنان على عليه السلام همانهايند كه در آتش دوزخ جاويدند. (4) 20 - منصور بن حازم گويد: به امام صادق عليه السلام گفتم: و ما هم بخارجين من النار (بقره 2 / 167) (و آنان از آتش دوزخ بيرون شدنى نيستند) چه كسانى هستند؟ فرمود: دشمنان على همان كسانى اند كه براى ابد در آتش دوزخ جاويدند. (5) 21 - ابوحمزه ثمالى از امام سجاد عليه السلام از آن دو تن (اولى و دومى) پرسيد، فرمود: كافرند، و كافر است هر كه آن دو را دوست بدارد. (6) (و نظير آن را در وسائل 18 / 561 آورده است).
22 - امام صادق عليه السلام فرمود: هر كه درباره كفر دشمنان ما و ستمكاران به ما شك كند خود كافر است. (1) خواننده گرامى با دقت نظر در اين اخبار به يقين خواهد دانست كه مخالفان ولايت امير مؤمنان عليه السلام از اسلام بر كنارند گرچه شهادتين گويند، و در كنار اين اخبار كه نمى است از يم و مشتى از خروار، گروهى از عالمان شيعه اماميه نيز حكم به كفر مخالفان آن حضرت و ديگر امامان معصوم عليهم السلام نموده اند، ولى بيشتر آنان گفته اند: اين مخالفان در باطن و نفس الامر كافر و در ظاهر مسلمانند تا هم فرقى ميان اقرار به شهادتين و عدم اقرار به آن باشد و هم عنايتى به مؤمنان شده و تكليفشان آسان گردد، زيرا ناگزيرند با آنان معاشرت كنند و در اماكن شريفه مانند كعبه معظمه و مدينه منوره با آنان مخالطه و آميزش داشته باشند، اگر چه عذاب اين مخالفان در روز قيامت از كافران و مشركان بيشتر است.
ما در اينجا براى توضيح بيشتر نخست حديثى از رسول خدا صلى الله عليه و آله و سلم در اين زمينه مى آوريم و سپس به نقل گفتار فقهاى اماميه - رضوان الله عليهم اجمعين - مىپردازيم.
ابن عباس گويد: نزد رسول خدا صلى الله عليه و آله و سلم بودم كه على بن ابى طالب عليه السلام با خشم و عصبانيت از راه رسيد، پيامبر صلى الله عليه و آله و سلم به او فرمود: از چه خشمگينى؟ پاسخ داد: پسر عموهاى شما مرا درباره شما مىآزارند و زخم زبان مى زنند. رسول خدا صلى الله عليه و آله و سلم با حالت خشم برخاست و فرمود: اى مردم، هر كه على را بيازارد مرا آزرده است، على نخستين ايمان آورنده از شماست و وفادارترين شما به عهد خداست. اى مردم، هر كه على را بيازارد، در قيامت يهودى يا نصرانى بر انگيخته مى شود.
جابر بن عبد الله انصارى گفت: گرچه گواهى دهد كه جز خداى يكتا خدايى
نيست و تو محمد رسول خدا هستى؟ فرمود: اى جابر، اين گواهى كلمه اى است كه با گفتن آن خود را از اين كه خونشان ريخته شود و اموالشان به تصرف ديگران در آيد و با دست خود با حال سرافكندگى جزيه دهند، حفظ مى كنند (1) (اما در قيامت پاداشى نخواهند داشت و كافر بر انگيخته مى شوند).
گفتار عالمان شيعه درباره كفر دشمنان على عليه السلام 1 - خورشيد فقاهت و دين، شهيد ثانى - رفع الله درجته - پس از بحثى در حقيقت ايمان، گويد: از آنچه گذشت دانستى كه تصديق به امامت امامان عليهم السلام نزد اين طائفه از اماميه از اصول ايمان است چنان كه ضرورى مذهب آنان است، و محقق طوسى رحمه الله (در آنچه گذشت) به نقل آن از آنان تصريح نمود. و شك نيست كه چيزى كه جزء چيز ديگرى است با از ميان رفتن اصل آن از ميان مى رود مانند مسأله مورد بحث ما، از اين رو لازم مى آيد حكم به كفر كسى كه تصديق مذكور (تصديق به امامت) براى وى محقق نگرديده باشد گرچه به شهادتين اقرار داشته باشد...
برخى گفته اند: اين حكم منافات دارد با اين كه شما مى گوييد اقرار كننده به شهادتين مسلمان است و كافر نيست.
پاسخ آن است كه منافاتى ميان اين دو حكم نيست. زيرا ما حكم مى كنيم كه آن كس كه تصديق مذكور را ندارد در نفس الامر كافر است و در ظاهر مسلمان است. بنابر اين موضوع اين دو حكم مختلف است و منافاتى در ميان نيست.
- سپس گفته است: - مراد از اين كه ظاهرا مسلمان است آن است كه بيشتر احكام شرعى بر آن مترتب است. حاصل آن كه: شارع اقرار به شهادتين را نشانه صحت
اجراى اكثر احكام شرعى بر اقرار كننده قرار داده است مانند حلال بودن ازدواج با او، پاك بودن او، حفظ خون و مال او و ديگر احكامى كه در كتابهاى فقهى وارد است. و گويى حكمت آن سبك ساختن تكليف مؤمنان است... (1) 2 - شيخ فقها و محققان شيخ محمد حسن صاحب جواهر رحمه الله گويد: شايد مراد از روايات بسيارى كه درباره كفر منكر على عليه السلام و كفر منكر امام به طور مطلق وارد شده است كفر در مقابل ايمان باشد... آرى، كافر بدين معنا بد ذات تر از كافران ديگر است بلكه كيفر او نيز شديدتر است، چنان كه فرمايش امام صادق عليه السلام بدان اشاره دارد كه: (شاميان از روميان بدترند، و اهل مدينه از اهل مكه بدتر. اهل مكه آشكارا به خدا كفر مى ورزيدند و اهل مدينه هفتاد مرتبه بد ذات تر از آنانند). (2) 3 - شيخ اعظم شيخ مرتضى انصارى رحمه الله گويد: حاصل آن كه ثبوت كفر آنان ظاهرا اشكالى ندارد چنان كه از سخنان اصحاب (عالمان شيعه) دانستى، و برخى از اخبار متواتره نيز بر آن دلالت دارد كه برخى از آنها را به جهت تبرك و تشريف كتاب در اينجا مى آوريم... (و پس از ذكر رواياتى چند گويد:) و احاديث ديگرى هست كه مانند من به يك دهم آن و يك قطره از درياى آن احاطه نتواند يافت. (3) 4 - علامه مجلسى رحمه الله گويد: و از برخى اخبار بلكه از بسيارى از آنها آشكار مى شود كه دشمنان على عليه السلام در دنيا نيز در حكم كفارند، ولى چون خداوند مى دانست كه پيشوايان جور و پيروانشان بر شيعه مسلط مى شوند و شيعيان مبتلاى به معاشرت با آنانند و اجتناب از آنان و ترك معاشرت و آميزش و
ازدواج با آنان امكان پذير نيست خداوند براى توسعه بر شيعه حكم اسلام را بر آنان جارى ساخته است. اما هنگامى كه حضرت قائم عليه السلام ظهور كند با آنان در همه امور مانند كافران ديگر معامله مى كند، و در آخرت نيز داخل دوزخ شده و براى هميشه با ديگر كافران در آنجا خواهند ماند. و اين وجه جمع است ميان اخبار مختلف، همان گونه كه شيخ مفيد و شهيد ثانى - قدس الله روحهما - بدان اشاره كرده اند. (1) 5 - شيخ مفيد رحمه الله گويد: براى هيچ يك از اهل ايمان (شيعيان) جايز نيست كه مخالف با حق در مسأله ولايت را غسل دهد يا بر او نماز گزارد مگر آن كه تقيه ايجاب كند و بدين كار ناچار گردد، كه آن گاه بايد او را به روش اهل خلاف (اهل سنت) غسل دهد وجريده (تركه چوبى كه در كفن ميت مى گذارند) براى او نگذارد، و در نماز ميت كه بر او مى خواند او را لعنت فرستد. (2) 6 - شيخ طوسى رحمه الله در شرح گفتار شيخ مفيد رحمه الله گويد: دليل اين گفتار آن است كه مخالف اهل حق كافر است، پس حكم او هم بايد حكم كفار باشد مگر آنچه كه به دليل از اين حكم بيرون است. و چون غسل دادن كافر جايز نيست، بنابر اين غسل دادن مخالف نيز جايز نمى باشد. (3) 7 - شيخ انصارى رحمه الله گويد: غيبت و بدگويى از مخالف جايز است چنان كه لعن او نيز جايز است. و اين كه تو هم شود آيه حرمت غيبت مانند برخى از روايات عموميت درباره همه مسلمانان دارد درست نيست، زيرا ضرورى مذهب شيعه است كه مخالفان احترام ندارند و احكام اسلام بر آنان جارى نيست مگر اندكى
از احكام كه برپايى نظم زندگى مؤمنان بر آن متوقف است. (1) 8 - آية الله خمينى رحمه الله در شرح گفتار شيخ انصارى رحمه الله گويد: انصاف آن است كه كسى كه به اين روايات بنگرد نبايد شك كند كه اين روايات از اثبات حرمت غيبت آنان قصور دارد، بلكه نبايد شك كند كه آنچه از مجموع آنها ظاهر مى شود آن است كه روايات حرمت غيبت اختصاص به غيبت مؤمن اهل ولايت امامان حق عليهم السلام دارد... بنابر اين شبهه اى در نامحترم بودن اهل خلاف وجود ندارد، بلكه اين از ضروريات مذهب شيعه است چنان كه محققان گفته اند. بلكه از اين بالاتر، كسى كه در اخبار بسيارى كه در ابواب مختلف وارد شده بنگرد شك نمى برد در جواز هتك حرمت و بدگويى نسبت به آنان، بلكه ائمه معصومين بسيار بر آنان طعن و لعن مى كردند و زشتيهاى آنان را بر مىشمردند. ابوحمزه گويد: به امام باقر عليه السلام گفتم: (برخى از ياران ما بر مخالفشان افترا مى بندند و نسبتهاى ناروايى به آنان مى دهند، فرمود: خوددارى از آنان بهتر است. سپس فرمود: اى اباحمزه، مردم همه فرزندان نامشروعند بجز شيعيان ما). ظاهر اين روايت جواز نسبت ناروا و افتراى بر آنان است. (2) 9 - و نيز گويد: و اما اخبارى كه مشتمل بر احكام برادرى است شامل آنان نمى شود، زيرا پس از لزوم بيزارى جستن از آنان و از مذهب و پيشوايانشان كه اخبار بر آن دلالت دارد و اصول مذهب مقتضى آن است ديگر برادريى ميان ما و آنان وجود ندارد. و آن رواياتى كه مشتمل بر (حقوق) مسلم است بيشتر آنها مشتمل بر چيزى است كه موجب مى شود آن را درباره مؤمن بدانيم (نه هر مسلمانى). (3)
10 - شيخ يوسف بحرانى گويد: آيه اى كه دلالت بر حرمت غيبت دارد گرچه اول آن مجمل است، جز آن كه ادامه آن كه مى فرمايد: (آيا يكى از شما دوست دارد كه گوشت برادر مرده خود را بخورد؟) مى رساند كه مراد برادران مؤمن است، زيرا اثبات برادرى ميان مؤمن (شيعه) و كسى كه مخالف دين او است چيزى است كه آن را ادعا نمى كند كسى كه بويى از ايمان به مشامش رسيده و از احاديث امامان عليهم السلام كاملا آگاه باشد، زيرا آن احاديث در حد مستفيض بر وجوب دشمنى با مخالفان و بيزارى از آنان دلالت دارند. (1) 11 - صاحب جواهر رحمه الله گويد: (و اما اگر امام جماعت از كسانى باشد كه به او اقتدا نتوان كرد) زيرا از مخالفان است (خواندن قرائت واجب است) در نمازى كه از روى تقيه پشت سر او خوانده مى شود، چنان كه گروهى از اصحاب [شيعه] بدان تصريح نموده اند، بلكه خلافى در اين زمينه ميان آنان نديده ام همان گونه كه در كتاب منتهى نيز بدان اعتراف كرده است... و به دليل روايت زراره كه از امام باقر عليه السلام درباره نماز پشت سر مخالفان پرسيد، فرمود: (آنان در نظر من به منزله ديوارند). و به دليل قول امام صادق عليه السلام كه فرمود: (هر گاه پشت سر امامى كه اقتداى به او جايز نيست نماز خواندى خودت حمد و سوره را بخوان، چه صداى قرائت او را بشنوى يا نه). و قول امام كاظم عليه السلام در حديث صحيح ابن يقطين كه فرمود: (براى خودت حمد و سوره را بخوان، و اگر صداى خودت را نشنوى اشكال ندارد). و احاديث ديگرى كه حكم مزبور از منطوق و مفهوم آنها استفاده مى شود. (2) 12 - و نيز گويد: ظاهر روايتها و فتواها آن است كه واجب نيست نمازى را كه
پشت سر مخالف خوانده شده است قضا كند در صورتى كه همه امور گذشته را از خواندن حمد و سوره و جز آن مراعات كرده باشد اگر چه وقت هم باقى باشد، حتى اگر مى توانسته به چنين نمازى حاضر نشود، كه اين قسمت اخير موافق نظر برخى از فقها و مخالف نظر برخى ديگر است، زيرا اطلاق گذشته (كه جواز خواندن نماز پشت سر مخالف است) و تأكيدى كه بر حضور جماعت آنان و شركت در صف اول و مبالغه در فضيلت آن شده است چنين حكمى را مى رساند، حتى در برخى روايات تشبيه به نماز رسول خدا صلى الله عليه و آله و سلم شده (وسائل، باب 5 از ابواب نماز جماعت) و در برخى ديگر مانند شمشير كشيدن در راه خدا دانسته شده (همان كتاب)، با ظهور وجه حكمتى كه در آن نهفته است و آن اين است كه مخالفان گويند: خداوند جعفر را رحمت كند، ياران خود را چه خوب تربيت كرده است! و نيز اين كار موجب جلب دلهاى آنان و طعن نزدن بر مذهب شيعه و شيعيان و دفع ضرر از آنان مى گردد... آرى، از برخى احاديث معتبره ظاهر مى شود كه بهتر است نماز را در منزل خود بخواند سپس به نماز جماعت آنان حاضر گردد (وسائل، باب 6 از ابواب نماز جماعت). (1) 13 - محقق حلى رحمه الله درباره مستحقان زكات گويد: و هم چنين زكات را به غير امامى نبايد داد گرچه مسلمان باشد، و مراد ما هر كسى است كه با اعتقاد حق اماميه مخالف باشد مانند خوارج و ديگر فرقه هايى كه اعتقادشان آنان را از ايمان بيرون مى برد و همه كسانى كه با جميع جمهور (شيعه) در اين اعتقاد مخالف باشند و تنها به نام اسلام بسنده كرده باشند. دليل ما آن است كه ايمان عبارت است از باور داشتن پيامبر صلى الله عليه و آله و سلم در هر آنچه آورده است، و كفر انكار آنهاست.
پس كسى كه مؤمن نباشد كافر خواهد بود، و به كافر زكات نمى رسد...
يك مسأله: هر گاه مؤمن پيدا نشد آيا مى توان زكات را به غير اماميه داد؟ در آن دو قول است، اشبه آن است كه زكات مال را به غير اهل ولايت نتوان داد. (1) ظاهرا مراد از مخالف در خصوص اين اخبار اعم از ناصبى هايى است كه پس از آشكار شدن حق باز هم عناد مىورزند، يعنى همه مخالفان مذهب ما را شامل مى شود و آنان كسانى اند كه از راه ولايت منحرف گرديده اند، ناصبى باشند يا نه، چنان كه خواهد آمد.
نكوهش ناصبى امام صادق عليه السلام فرمود: خداوند آفريده اى بدتر از سگ نيافريده است، و دشمن ناصبى ما نزد خدا از سگ پست تر است. (2) و فرمود: خداى متعال آفريده اى نجس تر از سگ نيافريده است، و دشمن ناصبى ما خاندان، از سگ نجس تر است. (3) ناصبى كيست؟
در اقرب الموارد آمده است: (ناصبيه و نواصب كسانى هستند كه اعتقاد به دشمنى على عليه السلام دارند، زيرا نصب به معناى دشمنى است). در قاموس نيز نظير همين را گويد.
طريحى در مجمع البحرين گويد: نصب به معناى دشمنى است، گويند: نصبت فلانا يعنى او را دشمن داشتم. و ناصبى نيز از همين ريشه است و او كسى است كه تظاهر به دشمنى اهل بيت عليهم السلام يا دوستان آنان به جهت آن كه پيرو اهل بيت
هستند مى كند. يكى از فاضلان گويد: در تحقيق معناى ناصبى اختلاف است، برخى پندارند كه ناصبى كسى است كه با اهل بيت عليهم السلام دشمنى ورزد. و برخى ديگر پندارند كه كسى است كه با شيعيان اهل بيت دشمنى ورزد، و در احاديثى معناى دوم تصريح گرديده است. امام صادق عليه السلام فرمود: ناصبى كسى نيست كه ما خاندان را دشمن بدارد، زيرا نمى يا بى مردى را كه گويد: (من محمد و آل محمد صلى الله عليه و آله و سلم را دشمن مى دارم، بلكه ناصبى كسى است كه با شما (شيعيان) دشمنى ورزد در حالى كه مى داند شما ما را دوست مى داريد و از شيعيان ما هستيد).
به اين توجيه ايرادى وارد است كه خواهد آمد.
در كتاب جواهر الكلام 6 / 66 از شرح فاضل مقداد نقل كرده است كه:
(ناصبى پنج قسم است: 1) كسى كه از خوارج باشد و درباره على عليه السلام طعن زند.
2) كسى كه به يكى از امامان عليهم السلام نسبتى دهد كه موجب سقوط عدالت باشد.
3) كسى كه اگر فضيلت آنان را بشنود انكار كند. 4) كسى كه معتقد به برترى ديگران بر على عليه السلام باشد. 5) كسى كه منكر وجود نص بر على عليه السلام باشد). صاحب جواهر رحمه الله گويد: اين معنا در نفس تقويت مى شود كه ناصبى عموم دشمنان اهل بيت عليهم السلام را گويند گرچه معتقد به دشمنى با آنان نباشند... بلكه در جامع المقاصد ومجمع البحرين آن را به دشمن شيعيان اهل بيت نيز عموميت داده اند.
14 - علامه كبير حاج آقا رضا همدانى رحمه الله گويد: مراد از ناصبى در روايات ظاهرا مطلق مخالفان است نه خصوص كسى كه اظهار دشمنى اهل بيت كند و معتقد به دشمنى با آنان باشد، چنان كه خبر معلى بن خنيس شاهد آن است، كه گفت: از امام صادق عليه السلام شنيدم كه مى فرمود: (ناصبى كسى نيست كه با ما اهل بيت دشمنى ورزد، زيرا نمى يا بى كسى را كه گويد: من محمد و آل محمد را دشمن مى دارم، بلكه ناصبى كسى است كه با شما دشمنى ورزد با آن كه مى داند شما ما
را دوست مى داريد و از دشمنان ما بيزارى مىجوييد). و نيز دلالت دارد بر تحقق معناى نصب به صرف كنار زدن امامان عليهم السلام از مقامشان و دشمنى با شيعيانى كه حق امامان را مى شناسند روايتى كه ابن ادريس در مستطرفات سرائر (ص 479) از محمد بن عيسى آورده است كه گفت: (در نامه اى از امام هادى عليه السلام پرسيدم از ناصبى، كه آيا در آزمايش و شناخت او نيازى هست به بيش از آن كه جبت و طاغوت را مقدم بدارد و معتقد به امامت آن دو باشد؟ پاسخ آمد: هر كه چنين باشد ناصبى است). (1) خبر معلى بن خنيس با اخبارى كه دلالت دارد ناصبى به دشمن اهل بيت و شيعيان و دوستانشان گويند برابرى نتواند كرد، زيرا اولا معلى از راويان ضعيف است، و ثانيا حديث وى خلاف اعتبار و واقعيت خارجى است، زيرا وجود دشمنان اميرمؤمنان و اولاد معصوم او عليهم السلام كه تظاهر به دشمنى آنان كنند مشهورتر و آشكارتر از آن است كه كسى بتواند انكار كند، علاوه آن كه آخر خبر كه گويد: (ناصبى كسى است كه شما را به خاطر ولايتتان به ما دشمن بدارد) ظهور در دشمنى آنان با اهل بيت عليهم السلام دارد زيرا علت دشمنى آنان با شيعيان آن زمانى است كه نتوانند دشمنى خود را با اهل بيت عليهم السلام آشكار كنند. همچنين فرق ميان دشمنان و معاندان اهل بيت عليهم السلام با كسانى كه اهل بيت را نشناخته اند اما دشمنى هم ندارند روشن است و نيازى به بيان بيش از اين ندارد.
اما خبر محمد بن عيسى معنايش آن است كه ناصبى كسى است كه با علم به شأن اهل بيت عليهم السلام و آن كه حق با ايشان است باز ديگران را بر آنان مقدم بدارد و از آنان برتر شمارد. و مراد كسى نيست كه مقام آنان را نمى شناسد يا معتقد به عصمت آنان نيست و آنان را حجت خدا بر آفريدگان نمى داند. و فرق ميان
كسى كه دانسته حق را انكار كند و با آن عناد ورزد و كسى كه جوياى حق است اما به آن نرسيده و به خطا رفته جدا بسيار است و بر كسى پوشيده نيست.
15 - و در جواهر از حدائق نقل كرده است كه: حكم به كفر مخالفان و دشمنى آنان و حكم به نجاستشان در كلام اصحاب پيشين ما مشهور است، و سخن شيخ ابن نوبخت را كه از متقدمان اصحاب ماست شاهد آورده كه در كتاب فص الياقوت گفته است: آنان كه نص را رد مى كنند در نزد جمهور اصحاب ما كافر به حساب مى آيند... (1) 16 -... ولى بيشتر علماى اماميه حكم به طهارت مخالفان و نجاست ناصبيان و خوارج كرده اند. استاد كل، شيخ اعظم: انصارى رحمه الله فرموده است: ظاهر آن است كه عامه (اهل سنت) چند قسم اند، برخى ناصبى، برخى مستضعف و برخى ميان اينها هستند، نه اينند و نه آن. و آن گروه كه به سبب وجود اخبار و اجماع محكوم به نجاستند همان قسم اولند. بلكه بسا حكم به نجاست آنها نيز مشكل به نظر مى رسد، زيرا آنچه از اخبار و تواريخ ظاهر است آن است كه بسيارى از ياران پيامبر صلى الله عليه و آله و سلم و كسانى كه در زمان حضرت امير عليه السلام بودند و اصحاب جمل و صفين بلكه همه شاميان و بسيارى از مردم مكه و مدينه در عداوت سختى نسبت به اهل بيت عليهم السلام بودند، و روايت شده است كه: (شاميان از روميان بدترند، و اهل مكه آشكارا به خدا كفر مى ورزيدند ولى اهل مدينه هفتاد مرتبه از آنها پليدترند) و با اين حال نقل نشده كه از آنان دورى مى جسته اند...
آرى، ممكن است اين شبهه را چنين رد كرد كه معلوم نيست همه كسانى كه در بالا شمرده شدند دشمن واقعى بوده اند بلكه بسيارى از آنان - به ويژه در دولت بنى اميه - از روى تقيه اظهار دشمنى مى نموده اند... به علاوه ممكن است
كه حكم به نجاست ناصبى در زمان امام باقر و امام صادق عليهما السلام انتشار يافته باشد، زيرا بسيارى از احكام پيش از زمان آن دو بزرگوار مخفى بود چنان كه از پاره اى اخبار و سخنان برخى از نيكان ظاهر مى شود. و سخن درباره خوارج نيز از آنچه درباره ناصبى گفتيم معلوم مى شود، زيرا آنان سخت ترين ناصبيانند به علاوه كه در زيارت جامعه نام مشرك بر آنان اطلاق شده است:
(و هر كه با شما جنگيد مشرك است). و خلاصه هيچ چيز روشن تر و آشكارتر از كفر يزيد نيست كه لعنت خدا بر او (و بر هوادارانش) باد. (1) 17 - و نيز فرموده است: بلكه در شرح المفاتيح آمده است: از بديهيات مذهب آن است كه پيامبر صلى الله عليه و آله و سلم با منافقان مشورت مى كرد و از آنان دورى نمى جست.
مگر آن كه گفته شود: اين گونه معامله با منافقانى كه اظهار اسلام مى كردند مخصوص صدر اسلام بوده است. و از همين جا استدلالى كه در كتاب معتبر براى پاكى عامه آورده ضعيف مى نمايد كه پيامبر صلى الله عليه و آله و سلم از فلان مرد و فلان مرد و فلان زن و فلان زن دورى نمى جست، زيرا اگر اين استدلال تمام باشد بر عدم نجاست ناصبيان نيز دلالت مى كند. پس ناگزير بايد آن را بر مصلحتى حمل نمود كه عدم تحرز از آنان و امثالشان از ديگر منافقان را ايجاب مى نموده است...
البته نبايد از حكم به طهارت آنان حكم به ثبوت مزيتى براى آنان تو هم شود، ما تنها براى برداشتن حرج از مؤمنان حكم به طهارت آنان مى كنيم. (2) 18 - فقيه بزرگوار حاج آقا رضا همدانى رحمه الله گويد: گاه حكم به كفر آنان مشكل مى نمايد، زيرا دشمنى با اهل بيت عليهم السلام در دولت بنى اميه و اختلاط ياران أئمه عليهم السلام با ناصبيان و خوارج شايع بوده است و پرهيز أئمه عليهم السلام و يارانشان از آنان
معروف نيست، بلكه ظاهر آن است كه با آنان مانند ساير مسلمانان معاشرت مى كرده اند، و اين كه اين گونه معاشرت را در زمانهاى در از حمل بر تقيه كنيم در غايت بعد است. و گاه از اين شبهه اين گونه پاسخ داده اند كه بيشتر مردم از ترس سلطان جور اظهار دشمنى و بيزارى از ائمه عليهم السلام مى كرده اند و در واقع ناصبى نبوده اند. اما اين پاسخ درست نيست، زيرا ظاهر قول و فعل هر كس حجتى بسيار خوب است كه نمى توان آن را ناديده گرفت. و بهترين پاسخ همان است كه شيخ ما مرتضى رحمه الله داده است كه اغلب احكام شرعى در عصر امام باقر و امام صادق عليهما السلام منتشر شده است، و مانعى ندارد كه كفر ناصبيان نيز از همان احكام باشد، بنابر اين ياران ائمه در دولت بنى اميه با ناصبيان آميزش داشتند بدون آن كه از حكم آنان با خبر باشند، اما خود ائمه - صلوات الله عليهم - معلوم نيست كه در غير مقام تقيه با ناصبيان و خوارج آميزش داشته باشند، والله اعلم. (1)
فصل 24 دوستى على عليه السلام و امامان از نسل او عبادت و زداينده گناهان است 1 - رسول خدا صلى الله عليه و آله و سلم فرمود: اى مردم، هر كه مى خواهد خشم خدا را خاموش كند و خداوند عمل او را بپذيرد پس بايد به على بن ابى طالب عليه السلام بنگرد، كه نگاه به او ايمان را مىافزايد، و دوستى او گناهان را آب مى كند چنان كه آتش قلع را. (1) 2 - امام صادق عليه السلام فرمود: دوستى على عبادت و برترين عبادت است. (2) 3 - سفيان ثورى مى گفت: دوستى على عليه السلام از عبادت است، و بهترين عبادت آن است كه پوشيده ماند. (3)
4 - خداى متعال در خطاب به آدم عليه السلام فرمود: اگر نبودند آن دو بنده اى كه آهنگ آفرينش آنها را در سراى دنيا دارم تو را نمى آفريدم. آدم گفت:
خداوندا! آنها از نسل من اند؟ فرمود: آرى، اى آدم سر بردار و ببين. آدم سر برداشت ديد كه بر عرش نوشته است: (خدايى جز الله نيست، محمد رسول خدا پيامبر رحمت است، على برپا دارنده حجت است، هر كه حق على را بشناسد بالنده و پاكيزه باشد، و هر كه حق او را انكار كند ملعون و زيانكار گردد. به عزت خود سوگند خورده ام كه فرمانبر او را به بهشت برم گرچه مرا نافرمانى نموده باشد، و به عزت خود سوگند خورده ام كه نافرمان او را به آتش دوزخ برم گرچه مرا فرمان برده باشد). (1) 5 - رسول خدا صلى الله عليه و آله و سلم فرمود: دوستى على بن ابى طالب عليه السلام گناهان را مى خورد چنان كه آتش هيزم را. (2) 6 - و فرمود: اگر مردم بر دوستى على بن ابى طالب گرد مى آمدند خداى بزرگ آتش دوزخ را نمى آفريد. (3) 7 - و فرمود: فرشته مرگ بر دوستان على بن ا بى طالب با مهربانى رفتار مى كند چنان كه با پيامبران. (4) 8 - ابو علقمه مولاى (5) بنى هاشم گويد: روزى رسول خدا صلى الله عليه و آله و سلم نماز صبح را با
ما خواند. آن گاه به ما رو كرد و فرمود: اى ياران، ديشب عمويم حمزة بن عبد المطلب و برادرم (1) جعفر بن ابى طالب را در عالم رؤيا ديدم كه در برابر آنها طبقى از آرد مغز ساقه نخل بود، لختى از آن خوردند و آن آرد تبديل به انگور شد، لختى از آن خوردند و انگور به خرماى تازه بدل شد و باز لختى از آن خوردند. من نزديك آنها شدم و گفتم: پدرم فدايتان باد، شما كدام عمل را برترين اعمال يافتيد؟ گفتند: پدران و مادران ما فداى تو باد، ما برترين اعمال را صلوات بر تو، سقايى آب و دوستى على بن ابى طالب يافتيم. (2) 9 - امام صادق عليه السلام فرمود: بالاتر از هر عبادتى عبادتى هست، و دوستى ما خاندان برترين عبادت است. (3) 10 - و فرمود: هر كه ما را دوست بدارد و با گناهانى به قدر كفهاى دريا خدا را ديدار كند، بر خداست كه او را بيامرزد. (4) 11 - و فرمود: گناهان از دوش شيعيان ما مىريزد بسان برگهاى درخت كه با وزيدن باد فرو مى ريزد. (5) 12 - و فرمود: همانا دوستى ما خاندان گناهان را از بندگان مى ريزد چنان كه باد سخت برگ را از درختان. (6) 13 - پيامبر صلى الله عليه و آله و سلم فرمود: دوستى على بن ابى طالب گناهان را مىسوزد چنان كه آتش هيزم را. (7)
14 - و فرمود: دوستى على آتش دوزخ را خاموش مى كند. (1) 15 - و فرمود: هر كه على را دوست بدارد فرشته اى از زير عرش او را ندا مى دهد كه اى بنده خدا عمل را از سر بگير كه خداوند همه گناهان (گذشته) تو را بخشيد. هش داريد كه هر كه على را دوست بدارد از دنيا بيرون نرود تا از آب كوثر بنوشد و از ميوه درخت طوبى بخورد و جاى خود را در بهشت ببيند. آگاه باشيد كه هر كه على را دوست بدارد و ولايت او را بپذيرد خداوند برات بيزارى از آتش دوزخ و جواز عبور از صراط و امان نامه از عذاب را براى او بنويسد. (2) 16 - و فرمود: همانا شأن على عظيم است، حال على جليل است، وزنه على سنگين است، دوستى على را در ترازوى عمل كسى ننهند جز آن كه بر بديهايش رجحان يابد، و دشمنى او را در ترازوى عمل كسى ننهند جز آن كه بر نيكيهايش سنگينى كند. (3) 17 - و فرمود: اى على، دوستى تو تقوا و ايمان است، و دشمنى تو كفر و نفاق. (4) 18 - و فرمود: دوستى على نعمت است و پيروى او فضيلت... اگر بنا بود پس از من به كسى وحى شود بى گمان به او وحى مى شد، خداوند انجمنها را به او زينت داد، سپاهيان را به او گرامى داشت، سرزمينها را به او سبز و خرم كرد، و لشكريان را به او عزت بخشيد... (5) 19 - و فرمود: هيچ بنده اى و كنيزى (مرد و زنى) نميرد و در دل به وزن دانه اى
خردل از دوستى على بن ابى طالب عليه السلام داشته باشد جز آن كه خداى بزرگ او را به بهشت در آورد. (1) 20 - جبرئيل عليه السلام بر پيامبر صلى الله عليه و آله و سلم وارد شد و گفت: اى محمد، خداى بلند پايه و والامرتبه تو را سلام مى رساند و مى گويد: محمد پيامبر رحمت من است وعلى برپا دارنده حجت من. دوست او را عذاب نكنم گرچه مرا نافرمانى كرده، و بر دشمن او رحم نياورم گرچه مرا فرمان برده باشد. (2) 21 - گروهى از راويان گويند: به ابن عباس گفتيم: آيا دوستى على عليه السلام در آخرت سودمند است؟ گفت: ياران رسول خدا صلى الله عليه و آله و سلم درباره دوستى او با هم نزاع كردند تا از رسول خدا صلى الله عليه و آله و سلم پرسيديم، فرمود: اجازه بدهيد تا از وحى بپرسم.
چون جبرئيل عليه السلام فرود آمد پيامبر صلى الله عليه و آله و سلم از او پرسيد، وى گفت: از خداوند از اين مسأله سؤال خواهم كرد. پس به آسمان بالا رفت، آن گاه فرود آمد و گفت: اى محمد، خداى متعال تو را سلام مى رساند و مى گويد: على را دوست بدار، كه هر كس او را دوست بدارد مرا دوست داشته، و هر كه او را دشمن بدارد مرا دشمن داشته است. اى محمد، هر جا تو باشى على آنجاست، و هر جا على باشد دوستانش آنجايند [گرچه گنهكار و گنهكار باشند]. (3) خواننده گرامى با مطالعه اين اخبار كه از طريق عامه و خاصه روايت شده است و پس از احاطه به الفاظ و معانى آنها اين حقيقت براى او روشن مى شود كه دوستى آن حضرت گرچه وسيله تهذيب اخلاق و آشنايى و عمل به شريعت اسلامى است، ولى منحصر در اين معنا نيست بلكه به خودى خود موضوعيت دارد و موجب آمرزش گناهان دوستان او است، و چنان نيست كه
يكى از فاضلان پنداشته است كه دوستى حضرتش موضوعيت ندارد بلكه وسيله است.
ايشان در كتاب كاوشهايى پيرامون ولايت (ص 82) گويد (هدف از الزام مودت آنان جز وسيله جوئى براى دين و آگاهى مردم از متن شريعت و عمل مردم به دستورات دين چيز ديگرى نيست).
و نيز گويد (ص 80): (زيرا دوستى خاندان رسالت، خود مطلوب اساسى [نيست] و به اصطلاح موضوعيت ندارد، و مقصود از محبت و مودت آنان پيروى از گفتار و كردار آنان است).
جدا اين سخن از چنين مرد فاضلى كه اهل تحقيق و مطالعه و ولايت است مايه تأسف است، گويى اين همه اخبار را كه از طريق عامه و خاصه روايت شده نديده است! پناه مى بريم به خدا از لغزشهاى قلم و زبان. ما از اين مرد فاضل و امثال ايشان مىپرسيم: اگر دو نفر مسلمان را فرض كنيم كه يكى به على و فرزندان معصوم او عليهم السلام محبت مى ورزد و ديگرى بر خلاف او يا دشمن آن حضرت است يا ارادتى نمى ورزد، و فرض كنيم كه هيچ يك اصلا به احكام اسلام عمل نكرده اند، آيا اين دو تن نزد خداوند برابرند؟ يا فرض مى كنيم كه هر دو با عمل تام و كامل از دنيا روند اما يكى با دوستى آن حضرت و ديگرى بدون آن، آيا نزد خداوند برابرند؟ كلاه خود را قاضى كنيد و بدانيد كه خدا از آنچه در دل داريد آگاه است.
اگر گوييد: در مقابل اين اخبار و احاديث، اخبار ديگرى هست كه با اينها منافات و تعارض دارد، چنان كه طبرى در تفسير جامع البيان (19 / 66) در ذيل آيه 214 از سوره شعراء: وأنذر عشيرتك الأقربين (و خويشان نزديك خود را بيم رسان) آورده است كه رسول خدا صلى الله عليه و آله و سلم فرمود: (اى گروه قريش، جانهاى خود را از خداوند باز خريد كه من در برابر خدا هيچ سودى براى شما نخواهم
داشت). و همين سخن را خطاب به فرزندان عبد مناف و عباس بن عبد المطلب و فاطمه دختر گرامى خود نيز فرمود. (1) و نيز امير مؤمنان عليه السلام مى فرمايد: (دوست محمد صلى الله عليه و آله و سلم كسى است كه خدا را فرمان برد گرچه خويشاوندى دورى با او داشته باشد، و دشمن محمد صلى الله عليه و آله و سلم كسى است كه خدا را نافرمانى كند گرچه از خويشان نزديك حضرتش باشد). (2) و اخبار ديگرى در اين زمينه نيز هست.
گوييم: ميان اين اخبار و اخبار گذشته تعارض نيست. زيرا اين دسته از احاديث علاوه بر آن كه از نظر تعداد به پاى احاديث گذشته نمى رسد، در آنها كنايه ها و نكات ظريف و دقيقى وجود دارد كه اهل فن و كسانى كه با اين گونه احاديث سر و كار بيشترى دارند از آنها آگاهند، چنان كه امام صادق عليه السلام مى فرمايد:
(مردى از شما فقيه نيست تا نكات باريك و رمزگونه سخن ما را دريابد، و همانا يك كلمه از سخن ما را مى توان بر هفتاد وجه گردانيد). بنابر اين بايد نكته اين احاديث را دريافت تا منافاتى ميان آنها و اخبار گذشته باقى نماند.
بايد دانست كه از منتها و الطاف الهى آن است كه خداوند حقايق را بر سر زبان مخالفان و معاندان افكنده تا حجت تمام شود، و يكى از آنها همين مورد است. ابن حجر هيتمى مكى (در گذشته به سال 974) در كتاب الصواعق المحرقة (ص 231) در باب تأكيد و تشويق بر دوستى خاندان رسالت آورده است:
فرزندى از صفيه عمه رسول خدا صلى الله عليه و آله و سلم از دنيا رفت و صفيه صدا به گريه بلند كرد. رسول خدا صلى الله عليه و آله و سلم وى را دلدارى داد و او ساكت شد. عمر به او گفت: به گريه ات ادامه بده، زيرا خويشاوندى تو با محمد [صلى الله عليه و آله و سلم] هيچ سودى در برابر
خدا براى تو نخواهد داشت. صفيه به گريه افتاد، رسول خدا صلى الله عليه و آله و سلم كه هميشه او را گرامى مى داشت و به او محبت مى ورزيد گريه او را شنيد، از علت آن پرسيد و صفيه سخن عمر را به آن حضرت باز گفت. پيامبر صلى الله عليه و آله و سلم بلال را دستور داد تا مردم را جمع كند. سپس بر منبر بالا رفت و فرمود: (برخى از گروهها را چه مى شود كه مى پندارند خويشاوندى من سودى نمى رساند؟ هر سبب و نسبى در روز قيامت بريده است جز نسب و سبب من، (1) كه در دنيا و آخرت پيوسته است).
و در حديث صحيح وارد است كه آن حضرت بر منبر فرمود: (چه مى شود مردانى را كه گويند: خويشاوندى رسول خدا صلى الله عليه و آله و سلم در روز قيامت براى خويشانش سودى ندارد؟! به خدا سوگند خويشاوندى من در دنيا و آخرت پيوسته است. اى مردم، من پيش از همه شما بر حوض وارد مى شوم...).
و اين احاديث منافات ندارد با احاديثى كه در صحيحين (صحيح مسلم و صحيح بخارى) و كتابهاى ديگر آمده كه پس از نزول آيه انذار، پيامبر صلى الله عليه و آله و سلم خويشان خود را گرد آورد و به طور عموم و خصوص (با نام بردن هر يك) فرمود: (من در برابر خدا براى شما هيچ سودى نخواهم داشت) حتى فاطمه دختر خود را نيز نام برد. زيرا كه اين احاديث يا مربوط به خويشان آن حضرت است كه كافر از دنيا رفته اند، و يا جنبه سختگيرى و باز دارندگى دارد، و يا آنها را پيش از آن كه بداند مى تواند به طور عموم و خصوص شفاعت كند فرموده است.
و از حضرت حسن عليه السلام آمده است كه به مردى كه درباره ايشان غلو مى كرد فرمود: (واى بر شما، ما را براى خدا دوست بداريد، اگر مطيع خدا بوديم ما را
دوست، و اگر نافرمانى كرديم ما را دشمن بداريد...).
و در حديث است كه: (دخترم را فاطمه ناميده اند از آن رو كه خداوند او و دوستانش را از آتش دوزخ بريده است).
و رسول خدا صلى الله عليه و آله و سلم فرموده است: (با دوستى ما خاندان همراه باشيد، زيرا هر كه خدا را با دوستى ما ديدار كند به شفاعت ما به بهشت در آيد. سوگند به آن كه جانم در دست او است هيچ كس را عملش سودمند نيفتد مگر با شناخت حق ما).
و در روايتى است: (همانا خداوند شيعيان تو (على) و دوستان شيعيان تو را آمرزيد). و حديث: (دوستى يك روز آل محمد بهتر از عبادت يك سال است).
و حديث: (دوستى من و دوستى خاندانم در هفت جا كه سخت هراسناك است سودمند است). و حديث: (شناخت آل محمد برات آزادى از آتش دوزخ است). و: (دوستى آل محمد جواز عبور بر دوزخ است). و: (ولايت آل محمد امان از عذاب است) تا آخر سخن ابن حجر.
(پس هيچ كس را با اهل بيت برابر مكن، كه اهل بيت اهل سيادت و بزرگواريند).
(دشمنى آنان زيان حقيقى انسان است و دوستى آنان عبادت). (1) صاحب بن عباد حب علي لي عمل * و ملجئي من الوجل إن لم يكن لي من عمل * فحبه خير العمل (2)
(دوستى على براى من عمل و پناهگاه از بيم و هراس است).
(اگر عمل نيكى ندارم دوستى او بهترين عمل است).
وقد أتت الرواية في حديث * صحيح عن ثقات محدثينا بأن محبة الهادي علي * أجل تجارة للتاجرينا وليس تضر سيئة بخلق * يكون بها من المتخلقينا (1) (در روايت و حديث صحيح از محدثان موثق ما آمده است)، (كه دوستى على آن امام هدايت گر بزرگترين تجارت تاجران است).
(و هيچ گناهى زيان نمى رساند به كسى كه متخلق به اين دوستى باشد).
حميرى فحبي لك إيمان * وميلي عنك كفران فعد القوم ذا رفضا * فلا عدوا ولا كانوا (2) (دوستى من به تو ايمان است و رو گردانيم از تو كفر).
(مخالفان اين عقيده را رفض مىشمارند ولى نه درست شمرده اند و نه اهليت چنين نظرى را دارند (يا: و نه دوستان على رافضى هستند).
از امام صادق عليه السلام از معناى حى على خير العمل (بشتاب به بهترين عمل) پرسيدند، فرمود: بهترين عمل نيكى به فاطمه و اولاد او است. (3)
ابوذر از رسول خدا صلى الله عليه و آله و سلم كه فرمود: دوستى على عليه السلام عبادت است. (1) رسول خدا صلى الله عليه و آله و سلم فرمود: به جبرئيل گفتم: كدام عمل نزد خدا از همه محبوب تر است؟ گفت: صلوات بر تو اى رسول خدا، و دوستى على بن ابى طالب. (2) حفص دهان گويد: امام صادق عليه السلام به من فرمود: بالاتر از هر عبادتى عبادت ديگرى هست، و دوستى ما خاندان برترين عبادت است. (3) يحيى بن كثير ضرير گويد: زبيربن حارث نامى را در عالم رؤيا ديدم، به او گفتم: كارت به كجا كشيد اى ابو عبد الرحمن؟ گفت: به رحمت خدا. گفتم: كدام عمل را از همه برتر يافتى؟ گفت: نماز و دوستى على بن ابى طالب عليه السلام. (4) رسول خدا صلى الله عليه و آله و سلم فرمود: دوستى على نشانه ايمان است. (5) و فرمود: اى على، دوستى تو تقوا و ايمان، و دشمنى تو كفر و نفاق است. (6) و فرمود: آتش دوزخ حرام است بر كسى كه به من ايمان آورد وعلى را دوست بدارد و ولايتش را بپذيرد، و خدا لعنت كند كسى را كه با على بستيزد و دشمنى كند. نسبت على با من مانند پوست ميان چشم و ابروست. (7) و فرمود: هر كه دوست دارد همسايه خانه خداى جليل باشد و از گرماى آتش او در امان بماند بايد على بن ابى طالب را دوست بدارد و ولايت او
بپذيرد. (1) و فرمود: هيچ مرد و زنى نميرد كه در قلبش به اندازه دانه خردلى از دوستى على بن ابى طالب باشد جز آن كه خداوند او را به بهشت در آورد. (2) و فرمود: و اگر مردم بر دوستى او گرد مى آمدند خداوند هرگز دوزخ را نمى آفريد. (3) و فرمود: دوستى على بن ابى طالب زشتيها و گناهان را مى خورد چنان كه آتش هيزم را. (4) و فرمود: دوستى على بن ابى طالب حسنه اى است كه هيچ گناهى با بودن آن زيان نمى رساند، و دشمنى او گناهى است كه هيچ حسنه اى با آن سودمند نيست. (5) و فرمود: من براى امتم نسبت به دوستى على همان اميد را دارم كه درباره قول لا إله ا لا الله دارم. (6) و فرمود: سرلوحه نامه عمل مؤمن دوستى على بن ابى طالب است. (7)
باب دوم برخى از دلايل برترى امامان عليهم السلام از ساير مردم
فصل 1 1 - آيه تطهير از بهترين آياتى كه دلالت دارد بر آن كه على و اولاد معصوم او عليهم السلام از همه پيامبران جز خاتم انبيا صلى الله عليه و آله و سلم برترند آيه تطهير است، يعنى آيه 33 از سوره مباركه احزاب: انما يريد الله ليذهب عنكم الرجس اهل البيت ويطهركم تطهيرا (جز اين نيست كه خداوند مى خواهد هرگونه پليدى را از شما خاندان ببرد وشما را به تمام معنا پاكيزه سازد). ووجه استدلال به آن پس از نقل پاره اى از احاديث كه در شأن اين آيه از طريق عامه و خاصه وارد شده و پس از بيان مفردات آيه مانند كلمه (انما) و (رجس) و (اهل البيت) و ديگر الفاظ آن به خواست خدا روشن خواهد شد. اينك به يارى خداوند گوييم:
اصحاب ما اماميه همگى بر اين اتفاق دارند كه (اهل البيت) كه بر اساس اين آيه خداوند هرگونه پليدى را از آنان برده است پنج تن آل عبا هستند كه عبارتند از: رسول خدا صلى الله عليه و آله و سلم، پسر عموى او على مرتضى عليه السلام كه به منزله روح و جان او است، و دختر گراميش كه شادى قلب او و ميوه دل او است، و دو نواده شهيد او كه دو گل خوشبوى او از دنيا بودند. اينان مورد نظر آيه هستند.
اما اخبار و احاديثى كه بر اين معنا دلالت دارد و از طريق عامه رسيده جدا بى شمار است. ابو جعفر محمدبن جرير طبرى (در گذشته به سال 310) در تفسير
بزرگ خود به نام جامع البيان (22 / 5) پانزده حديث با سندهاى گوناگون آورده است. وى گويد: اهل تأويل در اين كه منظور از (اهل البيت) در اين آيه كيستند اختلاف دارند، برخى گويند: منظور از آن رسول خدا صلى الله عليه و آله و سلم وعلى و فاطمه و حسن و حسين - رضوان الله عليهم - است، و اين مطلب را از راويان زير آورده اند:
1 - ابو سعيد خدرى از رسول خدا صلى الله عليه و آله و سلم كه فرمود: اين آيه درباره پنج نفر نازل شده است: من وعلى و حسن و حسين و فاطمه - رضى الله عنهم -: انما يريد الله...
2 - عايشه گويد: يك روز صبح زود پيامبر صلى الله عليه و آله و سلم در حالى كه عبايى از موى سياه بر دوش داشت بيرون شد، پس حسن آمد و او را زير عبا برد، سپس على آمد و او را نيز به زير عبا در آورد، سپس فرمود: انما يريد الله...
3 - انس گويد: مدت شش ماه هر گاه پيامبر صلى الله عليه و آله و سلم براى نماز بيرون مى آمد از خانه فاطمه مى گذشت و مى فرمود: نماز! اى اهل بيت، انما يريد الله...
4 - شهربن حوشب از ام سلمه كه گفت: پيامبر صلى الله عليه و آله و سلم وعلى و فاطمه وحسن و حسين عليهم السلام نزد من بودند، براى آنان حلوايى ساختم و همگى خوردند و خوابيدند و پيامبر صلى الله عليه و آله و سلم عبا يا قطيفه اى به روى آنان كشيد و گفت: خداوندا! اينان اهل بيت منند، هرگونه پليدى را از آنان ببر و به تمام معنا پاكشان ساز.
5 - ابوالحمرا گويد: در زمان پيامبر صلى الله عليه و آله و سلم هفت ماه به مدينه سر مى زدم و در اين مدت ديدم كه پيامبر صلى الله عليه و آله و سلم هنگام سپيده صبح به در خانه على و فاطمه مى آمد و مى فرمود: نماز! نماز! انما يريد الله...
6 - يونس بن اسحاق با سند خود از پيامبر صلى الله عليه و آله و سلم مانند همين را نقل كرده است.
7 - ابوعمار گويد: من نزد واثلة بن اسقع نشسته بودم كه عده اى از على رضى الله عنه ياد كردند و او را ناسزا گفتند. چون برخاستند اسقع به من گفت: بنشين تا تو را از اين مردى كه اينان ناسزايش گفتند خبر دهم. من نزد رسول خدا صلى الله عليه و آله و سلم بودم كه على و
فاطمه وحسن و حسين آمدند، پيامبر صلى الله عليه و آله و سلم عبايى بر روى آنان افكند و گفت:
خداوندا! اينان اهل بيت منند، خداوندا! هرگونه پليدى را از آنان ببر و به تمام معنا پاكشان ساز.
8 - ابو سعيد خدرى از ام سلمه كه گفت: چون اين آيه نازل شد رسول خدا صلى الله عليه و آله و سلم على و فاطمه وحسن و حسين را فراخواند و عبايى خيبرى را بر روى آنان افكند و گفت: (خداوندا! اينان اهل بيت منند، خداوندا! هرگونه پليدى را از آنان ببر و به تمام معنا پاكشان ساز). ام سلمه گفت: آيا من از ايشان نيستم؟
فرمود: تو به راه خير هستى.
9 - عطيه از ابو سعيد از ام سلمه همسر پيامبر صلى الله عليه و آله و سلم كه گفت: اين آيه در خانه او نازل شده است: انما يريد الله... وى گويد: من بر در خانه نشسته بودم و گفتم: اى رسول خدا، آيا من از اهل بيت نيستم؟ فرمود: (تو به راه خير هستى، تو از همسران پيامبرى). و در خانه رسول خدا صلى الله عليه و آله و سلم وعلى و فاطمه وحسن و حسين - رضى الله عنهم - بودند.
10 - ابوديلم گويد: امام سجاد عليه السلام به يكى از شاميان فرمود: آيا اين آيه را در سوره احزاب نخوانده اى: انما يريد الله...؟ گفت: مگر شما آنهاييد؟ فرمود: آرى.
و علامه جلال الدين سيوطى در تفسير الدر المنثور (5 / 198) بيست روايت از طرق گوناگون آورده است كه مراد از اهل بيت همان پنج نفرند عليهم السلام. وى گويد:
طبرانى از ام سلمه - رضى الله عنها - روايت كرده است كه: رسول خدا صلى الله عليه و سلم به فاطمه - رضى الله عنها - فرمود: شوهر و دو فرزندت را نزد من آر. فاطمه آنان را آورد.
رسول خدا صلى الله عليه و آله و سلم عبايى فدكى را بر آنان افكند و دست خود را بر آنان گذارد و گفت: (خداوندا! اينان اهل محمدند - و در لفظ ديگرى: آل محمدند - پس صلوات و بركات خود را بر آل محمد قرار ده چنان كه بر آل ابراهيم قرار دادى، كه تو ستوده و با عظمتى.) من عبا را كنار زدم تا با آنان زير عبا روم، پيامبر صلى الله عليه و آله و سلم صلى الله عليه و سلم
آن را از دست من كشيد و فرمود: توبه راه خير هستى.
اين حديث را نيز احمد حنبل در مسند خود (6 / 323) آورده است. وحافظ كبير ابو القاسم حسكانى حنفى نيشابورى كه از دانشمندان قرن پنجم است در كتاب خود شواهد التنزيل لقواعد التفضيل (2 / 10 - 92) از بيش از دويست طريق آورده است كه اين آيه درباره اين پنج نفر عليهم السلام نازل شده است.
در اينجا براى بهتر روشن شدن حقيقت و بصيرت بيشتر، سخن بسيار نيكويى را كه خوشبوتر از گلهاى بهارى و نسيم سحرى است از علامه بزرگوار سيد شرف الدين موسوى عاملى لبنانى - كه خداوندش با اولياى گرامش محشور كناد - مى آوريم.
وى در كتاب گران سنگ الكلمة الغراء (ص 12) گويد:
(اى كسانى كه از مقام رسول خدا صلى الله عليه و آله و سلم آگاهيد و به پايه حكمت و عصمت او آشناييد و قدر كارها و گفتارهاى او را به خوبى مىشناسيد، آيا براى قرار دادن انحصارى آنان در زير عبا توسط آن حضرت هنگام تبليغ اين آيه از سوى خداوند دليلى جز اين نهفته است كه مى خواهد مبالغه بى حد در توضيح اين كه آيه ويژه آنهاست و مايه امتياز آنان از ساير جهانيان است داشته باشد؟ و آيا از اين كه گفت: (خداوندا! اينان اهل بيت منند...) جز انحصار آيه در آنان چيز ديگرى مى فهميد؟ و آيا براى كشيدن عبا از دست ام سلمه و منع او از در آمدن در زير عبا - با آن جلالت قدر و عظمت شأن - دليلى جز آنچه گفتيم مى دانيد؟
پس به كجا مىرويد؟ وشما را به كجا مىگردانند؟ اين گفتار فرستاده اى گرامى و نيرومند است كه نزد پروردگار صاحب عرش از مقام ارجمندى برخوردار است و در عالم بالا فرمانروا و امين است، و اين يار شما ديوانه نيست!
آيا او بيهوده آنان را در زير عبا پوشانيد؟ آيا به شوخى گفت: (پروردگارا، اينان اهل بيت منند)؟ آيا بيهوده و به گزاف عبا را از دست ام سلمه كشيد؟ هرگز!
كه اين جز وحى نبود و فرشته اى نيرومند او را آموخته بود. اين كار چندين بار از
آن حضرت سر زد تا آنجا كه برخى از عالمان احتمال داده اند كه اين آيه مكرر نازل شده است. اما نظريه درست در نزد ما آن است كه آيه يك بار بيشتر نازل نشده است، اما حكمت پيامبر راستگو و امين در نصيحت مردمان براى ابلاغ آشكار اين مطلب اقتضاى آن داشت كه اين قضيه را تكرار نمايد، يك بار در خانه ام سلمه هنگام نزول آيه و تبليغ آن به اهلش كه مخاطب آن بودند، و بار ديگر در خانه فاطمه عليها السلام. (1) و در هر بار آيه را بر آنان مى خواند و آنان را مورد خطاب قرار مى داد در حالى كه آنان در زير آن عبا جداى از مردم بودند، تا تير هر شبهه اى را به گلوى كج انديشان بازگرداند.
آن حضرت - كه پدر و مادرم فداى او باد - در توضيح اختصاص اين آيه به آن چند نفر به نهايت كوشيد، و در اعلان اين مطلب راههايى را پوييد كه جدال نار است هر مغالطه كارى قطع شود و پس از اين همه توضيح ديگر اثرى از هذيان دشمنان بر جاى نماند، تا آنجا كه پس از نزول اين آيه هر گاه به نماز صبح مى رفت از خانه فاطمه مى گذشت و مى فرمود: (نماز! اى اهل بيت، انما يريد الله...) و بنا به روايت انس (در مسند احمد 3 / 259) شش ماه، و روايت ابن عباس هفت ماه، و روايتى كه نبهانى و ديگران ذكر كرده اند هشت ماه به اين كار ادامه داد، تا آن كه حق كاملا آشكار گشت و صبح براى بينايان نمودار شد).
علامه متكلم شيخ زين الدين نباطى بياضى در كتاب گران قدر خود الصراط
المستقيم (1 / 188) گويد: ابن قرطه در كتاب مراصد العرفان از ابن عباس آورده است كه گفت: ما شاهد بوديم كه مدت نه ماه پيامبر صلى الله عليه و آله و سلم هر روز به هنگام هر نماز به در خانه على عليه السلام مى آمد و بر آنان سلام مى كرد و اين آيه را مى خواند و آنان را به نماز دعوت مى كرد.
تحقيق در مفردات آيه پس از ذكر احاديث گذشته درباره شأن نزول اين آيه از طريق عامه، سزاست كه اشاره اى به مفردات آيه داشته باشيم تا مقصود آيه و تفسير آن به آسانى براى ما روشن گردد، و ما در اينجا نظرات پيشوايان در تفسير و لغت را مى آوريم.
1 - كلمه (انما): گفته اند اين كلمه براى انحصار است. شيخ طائفه شيعه ابو جعفر محمدبن حسن طوسى رحمه الله گويد: لفظ (انما) مانند (ليس) به كار مى رود، و اين را در گذشته از لغويان مانند زجاج و ديگران نقل كرديم، و خلاصه كلام آن مى شود كه: خداوند اراده نكرده است بردن هرگونه پليدى را در اين حد از كسى مگر از اهل بيت. و اين دلالت دارد كه بردن پليديها درباره آنان صورت گرفته است و اين بر عصمت آنان دلالت مى كند. (1) و شيخ طبرسى رحمه الله كه از بزرگان و راد مردان اماميه است گويد: اين كه كسى گويد: (انما لك عندى درهم، وانما في الدار زيد) معنايش آن است كه نزد او چيزى جز درهم نيست، و در خانه جز زيد هيچ كس نيست. (2) 2 - اراده: اراده مصدر باب افعال است از اراد، يريد، وثلاثى مجرد آن راد، يرود است. راغب در مفردات القرآن گويد: (اراده از راد، يرود گرفته شده و به
معناى كوشش و پويش در جستجوى چيزى است. اراده در اصل نيرويى است مركب از خواسته و نياز و آرزو. و آن نامى است براى گرايش نفس به چيزى همراه با حكم درباره آن كه بايد انجام گيرد يا انجام نگيرد. سپس گاهى فقط در معناى مبدأ يعنى گرايش نفس به چيزى به كار مى رود، و گاه در منتهى يعنى حكم درباره انجام گرفتن يا نگرفتن آن. و هر گاه اراده درباره خدا به كار رود منظور معناى دوم يعنى منتهى است نه مبدأ، زيرا خداوند از صفت گرايش داشتن به چيزى منزه وبرتر است.) و شيخ طوسى رحمه الله گويد: (اراده خدا براى از ميان بردن پليديها از اهل بيت از دو حال بيرون نيست: يا منظور آن است كه از آنان خواسته تا به اطاعت خدا پردازند و از گناهان بپرهيزند، يا مراد آن است كه پليديها را از آنان برده است بدين گونه كه عنايت خاصى به آنان نموده كه بدين وسيله از زشتيها امتناع مىورزند. روا نيست كه معناى اول مراد باشد، زيرا اين اراده را با همه مكلفان داشته و اختصاصى به اهل بيت ندارد، در حالى كه خلافى در اين نيست كه خداوند با اين آيه اهل بيت را به چيزى مخصوص داشته كه ديگران را با آنان شريك نساخته است، پس چگونه مى توان آن را بر معنايى حمل كرد كه اين تخصيص را ابطال مى كند و آيه را از اين كه در آن فضيلت و مزيتى بر ديگران نهفته است بيرون مى برد). (1) وعلامه طباطبائى رحمه الله در تفسير آيه گويد: و معنا آن است كه: خداى سبحان اراده اش استمرار يافته كه شما اهل بيت را به موهبت عصمت مخصوص بدارد بدان گونه كه اعتقاد باطل و اثر زشت را از شما خاندان بزدايد. (2)
3 - مفهوم اذهاب: اذهاب به دو معنا به كار مى رود: 1) بر طرف ساختن چيزى از محل خود پس از ثبوتش در آنجا، چنان كه فقيه گويد: (آب نجاست را از بين مى برد) يا (توبه و انابه گناهم را از بين برد). 2) دور ساختن چيزى از محلى پيش از آن كه بدانجا برسد گرچه آن محل في حد ذاته ممكن است كه آن چيز در آنجا وارد شود، چنان كه به دوست خود گويى: (دوستى و شوق وصول به تو سختى راه را از من برد). يا: (خداوند بدى وبلا را از تو برد) يا به چاه كن گويى: (دهان چاه را تنگ ساز.) و نحويان گويند: (مبتدا را از عوامل لفظى مجرد ساز.) يا: (مصيبت فلان كس خواب را از چشمم ربود). معناى اين جملات اين است كه: دوستى تو مانع از وارد شدن سختى بر من شد، و خداوند مانع از ورود بدى وبلا بر تو شد، و چاه كن از آغاز دهان چاه را گشاد گيرد و تنگ نسازد، و مبتدا از اول مجرد از عوامل لفظى مى آيد. در همه اين مثالها بردن يك چيز پيش از وارد شدن آنهاست بر خلاف مثالهاى اول، زيرا آب نجاست را پس از وارد شدن بر محل از بين مى برد، و توبه و انابه گناه را پس از انجام دادن و ورودش بر نفس مىزدايد.
4 - رجس: راغب در مفردات گويد: (رجس چيز ناپاك و نجس است. رجس بر چهار وجه آمده است: يا منفور طبع است يا منفور عقل و يا منفور شرع و يا از همه اين جهات مانند مردار، زيرا مردار از نظر طبع و عقل و شرع منفور است. و رجس شرعى مانند شراب و قمار. و كافران را رجس قرار داده از آن رو كه شرك از نظر عقل زشت ترين چيزهاست.) ابن منظور در لسان العرب رجس را به اين معانى آورده است: هر كار منفور، چيز نجس، گناه، اضطراب و لرزه، وسوسه شيطان، شك، كيفر.
علامه طباطبائى رحمه الله گويد: رجس صفتى است از رجاست و قذارت (پليدى)، و حالت و چگونگى در چيزى است كه موجب پرهيز و نفرت از آن مى شود.
اين حالت گاه در ظاهر آن چيز است مانند رجاست خوك، و گاه به حسب باطن آن است و آن رجاست و قذارت معنوى است مانند شرك و كفر... و هر چه باشد رجس يك ادراك نفسانى و اثرى ادراكى و شعورى است كه از تعلق قلب به اعتقاد باطل يا عمل زشت بر مى خيزد.
رجسى كه در اين آيه است و با الف و لام معرفه شده است گرچه ذاتا افاده عموم نمى كند، زيرا در سياق اثبات به كار رفته (نه سياق نفى) اما از آن رو افاده عموم مى كند كه مفعول اذهاب قرار گرفته است، زيرا اذهاب در معناى سلب و نفى رجس است، وسلب مطلق آن مصداق نمى يابد مگر با انتفاء هر فردى از رجس، به ويژه كه در اين آيه به ضميمه ويطهركم تطهيرا آمده است، زيرا معلوم است كه تطهير به بردن بخشى از پليديها حاصل نمى شود. بنابر اين، آيه كريمه دلالت دارد بر پاكى اهل بيت عليهم السلام از هر رجسى كه عنوان رجس بر آن صدق كند و بتوان آن را رجس ناميد، خواه گناه باشد يا غير گناه، بلكه هرگونه پيروى هواى نفس گر چه در مباحات باشد رجس ناميده مى شود و اهل بيت از آن مبرا هستند.
5 - اهل البيت: راغب در مفردات گويد: اهل مرد كسانى هستند كه در نسب يا دين و مانند آن مثل حرفه و خانه و شهر با او گرد آيند. پس اهل مرد در اصل كسانى هستند كه در يك خانه با او گرد آيند، آن گاه در معناى مجازى به كار رفته و به كسانى كه در نسب با وى يكى باشند گفته شده است. و (اهل بيت) هر گاه به طور مطلق گفته شود درباره خاندان پيامبر صلى الله عليه و آله و سلم معروف است به دليل آيه تطهير.
و نيز در ماده (بيت) گويد: (اصل بيت جايى است كه انسان هنگام شب در آن مأوى مى گزيند) چنان كه (بات) درباره ماندن در شب و (ظل) درباره ماندن در روز به كار مى رود.
سپس كلمه بيت درباره مسكن گفته مى شود بدون در نظر گرفتن آن كه شب در
آنجا باشد... و تعبير اهل البيت درباره خاندان پيامبر صلى الله عليه و آله و سلم متعارف شده است.
ابن منظور در لسان العرب گويد: (بيت از شعر از بيت به معناى خيمه گرفته شده است، زيرا بيت شعر كلام را پيوسته مى سازد چنان كه بيت اهل خود را).
علامه طباطبائى رحمه الله گويد: با توجه به بيانات گذشته معلوم مى شود كه لفظ (اهل بيت) در عرف قرآن اسم خاصى است براى آن پنج نفر، يعنى پيامبر، على، فاطمه، حسن و حسين عليهم السلام و به غير آنان اطلاق نمى گردد گرچه از خويشان نزديك آن حضرت باشند هر چند به حسب عرف عام بر خويشان او اطلاق گردد). (1) قوى ترين دليل بر آن كه مراد از اهل بيت خمسه طيبه و ساير امامان معصوم عليهم السلام اند كارى است كه رسول خدا صلى الله عليه و آله و سلم پس از نزول آيه (وأمر أهلك بالصلاة واصطبر عليها) (2) انجام مى داد، زيرا آن حضرت پس از نزول اين آيه بر خانه اميرمؤمنان و فاطمه عليهما السلام مى گذشت و مى فرمود: نماز! خدا شما را رحمت كند، انما يريد الله...
خواننده عزيز و هوشمند آگاه است كه رسول خدا صلى الله عليه و آله و سلم از همه مردم حكيم تر، درست انديش تر، معصوم تر، منظم تر و در علم و عمل از همه شايسته تر است. پس بايد اين كار او كه تا شش يا هشت يا نه يا هجده ماه و يا تا پايان عمر (چنان كه روايت آن از قمى خواهد آمد) استمرار داشته است روى مصلحتى مهم و حكمتى كامل بوده باشد، زيرا عمل آن حضرت حق وجدى است و شوخى و سرسرى نيست، زيرا او شهر حكمت و معرفت و حقيقت است، و گويى كه آن حضرت با اين نوع گفتار و عمل تا پايان عمر شريف خويش مى خواست به
مردم اعلان نمايد و به خوبى آشكار سازد كه مراد از اهل در اين آيه و آيه تطهير - چنان كه آلوسى گفته است - همان كسانى هستند كه روزى پنج بار به در خانه آنان مى رود نه ساير خويشان و همسران او. و به همين دليل در اخبار و احاديث هيچ وارد نشده است كه آن حضرت در خانه غير على و فاطمه عليهما السلام مى رفته است و هيچ كس حتى منحرفان از على عليه السلام مانند مقاتل وعكرمه وعروه كه در خاموش كردن نور خدا كوشيده و بسيارى از مسلمات را انكار كرده اند مدعى اين مطلب نشده است.
و بايد دانست كه پيامبر صلى الله عليه و آله و سلم اين دو آيه را با قول و عمل خود تفسير وتبيين كرد همان گونه كه آيه مباهله (آل عمران / 61) را به همين روش تفسير نمود. در تذكرة الخواص (ص 14) آمده است: (رسول خدا صلى الله عليه و آله و سلم هنگام صبح حسين را در آغوش و دست حسن را به دست گرفته بود و فاطمه پشت سر او وعلى پشت سر همه به راه افتادند). و در خبر ديگرى است: (رسول خدا صلى الله عليه و آله و سلم (به نجرانيان) فرمود: بياييد، اينان - حسن و حسين - فرزندان ما هستند و اين - فاطمه - زنان ماست و اين - على - جانهاى ماست.
شيخ عالم كامل محمد بن ابى طلحه شافعى درباره ترتيب اسامى در آيه مباهله (پيامبر، حسنين، فاطمه، على عليهم السلام) گويد: پس به نور بصيرتت - كه خداوند تو را به هدايت خويش يارى دهد - به مدلول اين آيه و ترتيب مراتب عبارتهاى آن و كيفيت اشارتهايش به بلندى مقام فاطمه عليها السلام در منازل شرف و بلندى درجاتش، بنگر. پيامبر صلى الله عليه و آله و سلم نيز اين مطلب را روشن ساخت، و فاطمه را ميان خود و على عليه السلام قرار داد تا بر سر آيه و حكمت آن آگاهى دهد. زيرا خداوند فاطمه عليها السلام را در جايى قرار داد كه از جلو (توسط پيامبر صلى الله عليه و آله و سلم و از پشت (توسط على عليه السلام) احاطه شده بود و به اين وسيله اهميت و اعتنا به منزلت او را آشكار نمود، و چون مراد از (أنفسنا) نفس على همراه پيامبر صلى الله عليه و آله و سلم است فاطمه را ميان آن دو نفس
قرار داد (نه ميان پيامبر وابناء)، زيرا حراست به وسيله نفس ها در دلالت خود بليغ تر از (ابناء) است. (1) اينك پاره اى از روايات را از عامه و خاصه در اين زمينه مى آوريم.
روايات عامه 1 - ابوالحمرا خادم پيامبر صلى الله عليه و آله و سلم گويد: چون اين آيه نازل شد: (وأمر اهلك بالصلاة واصطبر عليها، پيامبر صلى الله عليه و آله و سلم هنگام هر نماز به در خانه على و فاطمه مى آمد و مى گفت: نماز! خدايتان رحمت كند، انما يريد الله... (2) 2 - ابو سعيد خدرى گويد: چون آيه وأمر اهلك بالصلاة نازل شد پيامبر صلى الله عليه و آله و سلم مدت هشت ماه هنگام نماز صبح به در خانه على مى آمد و مى گفت: نماز!
خدايتان رحمت كند، انما يريد الله... (3) 3 - امام مجتبى عليه السلام ضمن خطبه اى طولانى فرمود: چون آيه وأمر أهلك... نازل شد جدم صلى الله عليه و آله و سلم هر روز هنگام طلوع فجر نزد ما مى آمد و مى گفت: نماز! اى اهل خانه، خدايتان رحمت كند، انما يريد الله... (4) 4 - انس بن مالك، وزيد بن على، از پدرش، از جدش - رضى الله عنهم - روايت كرده اند كه فرمود: (بعد از آن كه آيه وأمر أهلك... نازل شد پيامبر صلى الله عليه و آله و سلم مدت نه ماه هر روز هنگام نماز صبح به در خانه فاطمه مى آمد و مى گفت: نماز! اى خاندان نبوت، انما يريد الله...). اين خبر از سيصد نفر صحابى روايت شده است. (5)
5 - شهاب الدين آلوسى در تفسير اين آيه گفته است: مراد از اهل او صلى الله عليه و آله و سلم، برخى گفته اند: زنان و دختران و داماد او على - رضى الله تعالى عنهم - اند، و برخى گفته اند: آنان و ساير مؤمنان بنى هاشم و (بنى) مطلب اند. و برخى ديگر گفته اند:
همه پيروان از امت او صلى الله عليه و آله و سلم هستند. و به نظر من ظاهرا خانواده او صلى الله عليه و آله و سلم هستند، و حديث ابو سعيد خدرى (نقل متن حديث 2) كه ابن مردويه وابن عساكر و ابن النجار آن را روايت كرده اند مؤيد آن است. اماميه نيز نظير اين حديث را به طرق بسيارى روايت كرده اند. (1) 6 - قرطبى گويد: پيامبر صلى الله عليه و آله و سلم پس از نزول اين آيه: وأمر اهلك بالصلاة... هر صبحگاهى به در خانه فاطمه وعلى - رضوان الله عليهما - مى رفت و مى گفت: نماز (2)!
7 - فخرالدين رازى گويد: و رسول خدا صلى الله عليه و آله و سلم پس از نزول اين آيه هر صبحگاهى به سوى فاطمه وعلى عليهما السلام مى رفت و مى گفت: نماز! و چندين ماه به اين كار ادامه مى داد. (3) روايات خاصه 8 - على بن ابراهيم قمى رحمه الله در تفسير خود گويد:... زيرا خداوند آن حضرت را دستور داد كه خانواده خود را به ويژه (به نماز) دعوت كند تا مردم بدانند كه خانواده محمد صلى الله عليه و آله و سلم نزد خداوند منزلت ويژه اى دارند كه مردم ديگر ندارند.
زيرا يك بار به طور عموم همراه مردم (به نماز) دستور فرموده و بار ديگر به طور خصوص. چون خداوند اين آيه را نازل كرد رسول خدا صلى الله عليه و آله و سلم هر روز هنگام نماز صبح به در خانه على و فاطمه وحسن و حسين عليهم السلام مى رفت و مى گفت: السلام
عليكم ورحمة الله وبركاته، و آنان نيز پاسخ مى دادند: وعليك السلام يا رسول الله ورحمة الله وبركاته، آن گاه پيامبر صلى الله عليه و آله و سلم چهارچوب در را مى گرفت و مى گفت: نماز، نماز! خدايتان رحمت كند، انما يريد الله.... و تا در مدينه حضور داشت پيوسته اين كار را مى كرد تا از دنيا مفارقت نمود. ابوالحمرا خادم پيامبر صلى الله عليه و آله و سلم گويد: من گواهم كه آن حضرت چنين مى كرد. (1) 9 - مولى محسن فيض كاشانى رحمه الله گويد: در كتاب عيون اخبار الرضا از آن حضرت درباره اين آيه وارد است كه فرمود: خداوند ما را بدين ويژگى مخصوص داشت. زيرا ما را به همراه امت به نماز امر فرمود، سپس به طور خصوص نيز مورد خطاب قرار داد. از اين رو رسول خدا صلى الله عليه و آله و سلم پس از نزول اين آيه مدت نه ماه هر روز هنگام هر نماز پنج بار به در خانه على و فاطمه عليهما السلام مى رفت و مى گفت نماز! خدايتان رحمت كند. و خداوند هيچ يك از فرزندان پيامبران را به مانند اين كرامتى كه در حق ما فرموده و ما را در ميان خاندان همه آنان بدين ويژگى مخصوص ساخته گرامى نداشته است. (2) 10 - شيخ طبرسى رحمه الله پس از نقل روايت ابو سعيد خدرى، گويد: اين روايت را ابن عقده به سند خود از طرق بسيارى از اهل بيت عليهم السلام و از ديگران چون ابوبرزه وابورافع روايت كرده است. و امام باقر عليه السلام فرمود: خداوند پيامبر صلى الله عليه و آله و سلم را امر كرد كه خانواده خود را خصوصا دعوت كند تا مردم بدانند كه خانواده او را نزد خداوند منزلتى است كه مردم ديگر را نيست. و (واصطبر عليها) يعنى بر انجام نماز و امر آنان بدان صبر و پايدارى كن. (3)
دلالت آيه تطهير بر برترى امامان عليهم السلام بر همه بشر پس از بيان و توضيح مفردات آيه تطهير وشأن نزول آن، به منظور اصلى از طرح آن كه دلالت آيه بر برترى اهل بيت عليهم السلام بر همه افراد بشر است و اين كه آنان پس از رسول خدا صلى الله عليه و آله و سلم بهترين آفريدگانند، مىپردازيم:
توضيح آن كه: آيه شريفه تصريح دارد بر اين كه اراده خداوند متعال منحصرا بدين تعلق گرفته كه هرگونه رجسى - حتى پيروى از اميال نفسانى در انجام مباحات - را از اهل بيت عليهم السلام ببرد و مانع ورود آن در ساحت مقدس آنان گردد.
زيرا در مباحث گذشته كه از مفردات آيه داشتيم ديده شد كه آيه اولا با (انما) كه كلمه حصر است شروع شده، ثانيا اراده خاصى و عنايتى ويژه از سوى خداوند بر اين كار تعلق گرفته، ثالثا پاكسازى آنان با كلمه (تطهيرا) كه مصدر است و براى تأكيد و عموم مى آيد بيان شده است. بنابر اين معناى آيه چنين مى شود: (اى خاندان پيامبر، اى كسانى كه پيامبر صلى الله عليه و آله و سلم شما را در زير عبا گرد آورد، شماييد كه خداوند تنها و تنها چنين اراده فرموده كه هرگونه پليدى را از شما ببرد و به تمامى پاكيزه سازد).
و از همين رو در اين آيه كريمه فضيلتى بزرگ براى اهل بيت عليهم السلام نهفته است كه هيچ كس ديگر حتى پيامبران - جز خاتم انبياء صلى الله عليه و آله و سلم - با آنان در اين فضيلت شريك نيست. زيرا اين نوع تطهير درباره هيچ يك از آنان صورت نگرفته است، و ما در فصل آينده با مقايسه ميان على عليه السلام و ساير پيامبران عليهم السلام اين مدعا را روشن خواهيم ساخت.
ابن حجر هيتمى مكى گويد: اين آيه سرچشمه فضائل خاندان پيامبر صلى الله عليه و آله و سلم است، زيرا مشتمل بر فضائل والاى آنان و اعتنا به شأن ايشان است، زيرا با (انما) شروع شده كه حصر اراده خداوند را در بردن رجس از آنان مى رساند، ورجس عبارت است از گناه و شك در آنچه ايمان بدان واجب است، و نيز دلالت بر پاك نمودن آنان از ساير اخلاق و احوال نكوهيده دارد، و در برخى روايات خواهد آمد كه بدن آنان را بر آتش حرام ساخته است، و اين خود فائده و هدف همان پاكسازى است، زيرا الهام انابت به سوى خدا و ادامه اعمال صالحه از موارد همان پاكسازى است... و از موارد تطهيرشان حرام ساختن صدقه واجب (زكات) - بلكه صدقه مستحب نيز بنا بر يكى از اقوال مالك - بر آنان است، زيرا صدقات چرك (اموال) مردم است علاوه بر آن كه از سرشكستگى گيرنده و عزت دهنده خبر مى دهد. و به جاى آن خمس فئ و غنيمت به آنان اختصاص يافته كه از عزت گيرنده و ذلت دهنده خبر مى دهد...
و حكمت آن كه آيه با كلمه (تطهيرا) پايان يافته است مبالغه در وصول آنان به برترين درجه پاكى و رفع مجازيت در معناى پاكى (و اثبات حقيقت آن) است، و نيز تنوين آن براى تعظيم و تكثير و اعجاب است كه چنين مى رساند كه اين پاكى از جنس پاكيهاى متعارف و مأنوس نيست. آن گاه رسول خدا صلى الله عليه و آله و سلم اين مطلب را تأكيد نمود با تكرار طلب آنچه كه در آيه آمده است براى آنان كه گفت: (خداوندا! اينان خاندان منند...) و نيز با طلب درود بر آنان كه گفت: (پس درودت را بر آنان قرار ده)، و نيز با اين سخن تأكيد كرد كه: (من در جنگم با هر كه با آنان بجنگد)... و با اين بيانات آنان را در جايگاه خويش نهاد. و نيز در آيه مباهله، اهل بيت به آن حضرت پيوند داده شده اند. (1)
و علامه امينى - كه خدايش با اولياى گراميش محشور كناد - گويد: بستن درهايى كه (از خانه هاى اصحاب) به مسجد باز مى شد به جهت پاك ساختن مسجد از پليديهاى ظاهرى و معنوى بوده است تا كسى با حالت جنابت از آنها عبور نكند و كسى در آن جنب نگردد. اما نبستن در خانه پيامبر صلى الله عليه و آله و سلم و خانه اميرمؤمنان عليه السلام به جهت طهارت آنها از هر رجس و آلودگى به نص آيه تطهير بوده است، حتى جنابت آن اثر پليدى معنويى را كه در ديگران مى گذارد در آنان نمى گذارد، چنان كه گوياى اين مطلب است تنظير به مسجد موسى كه از پروردگارش خواست كه آن را براى هارون و فرزندانش پاكيزه سازد، يا آن كه پروردگارش او را مأمور ساخت كه مسجد پاكيزه اى بسازد كه كسى جز او و هارون در آن ساكن نگردد. و البته منظور پاكيزه داشتن آن تنها از نجاستهاى ظاهرى نبوده، زيرا اين حكم هر مسجدى است و اختصاص به مسجد خاصى ندارد.
دليل اين مطلب احاديث گذشته است كه در آنها آمده بود: (اميرمؤمنان عليه السلام با حالت جنابت داخل مسجد مى شد و بسا با همين حالت از آن عبور مى نمود و داخل و خارج مى گشت)، و نيز سخن آن حضرت در حديث ابو سعيد خدرى (براى هيچ كس حلال نيست كه در اين مسجد جنب شود جز من و تو)، و نيز حديث: (آگاه باشيد كه اين مسجد من بر هر زن حائض و مرد جنبى حرام است مگر بر محمد و خاندانش: على و فاطمه وحسن و حسين عليهم السلام)، و حديث: (آگاه باشيد، اين مسجد براى هيچ مرد جنب و زن حائضى حلال نيست مگر براى رسول خدا وعلى و فاطمه وحسن و حسين. هش داريد كه من نامها را برايتان بر شمردم تا گمراه نشويد)، (1) و گفتار آن حضرت به على عليه السلام كه: (اما تو، پس براى تو حلال است در مسجد من آنچه براى خودم حلال است، و بر تو حرام است
آنچه بر من حرام است. حمزة بن عبد المطلب گفت: اى رسول خدا، من عموى شما هستم و من از على به شما نزديكترم! فرمود: (اى عمو، راست مى گويى، اما به خدا سوگند اين دستور من نيست بلكه از سوى خداى متعال است)...
چكيده همه اين بيانات آن است كه: باز گذاردن اين در به سوى مسجد و اجازه داشتن اهل بيت نسبت به آنچه خداوند به رسولش اجازه داده و ويژه او ساخته بود مبتنى بر نزول آيه تطهير درباره آنان است كه هر نوع پليدى را از آنان بر طرف مى سازد. و گواه آن حديث مناشده (1) آن حضرت در روز شورا است كه اميرمؤمنان عليه السلام در آن فرمود: (آيا جز من كسى در ميان شما هست كه كتاب خدا بر پاكى او گواه باشد؟ تا آنجا كه پيامبر صلى الله عليه و آله و سلم در خانه همه مهاجران به مسجد را بست و در خانه مرا بازگذاشت؟)... (2) مرحوم علامه بحر العلوم طباطبائى در ارجوزه فقهى خويش گويد:
والسر في فضل صلاة المسجد * قبر لمعصوم به مستشهد بقطرة من دمه مطهرة * طهره الله لعبد ذكره والنص في المعصوم بالغسل ورد * تعبدا بالغسل مع طهر الجسد (راز اين كه نماز در مسجد فضيلت دارد آن است كه قبر معصومى شهيد در آن است).
(و به خاطر قطره اى از خون پاك او كه در آن مكان ريخته خداوند آنجا را براى بنده ذاكر خود پاكيزه (و مسجد) ساخته است).
(و اين كه درباره معصوم نص رسيده كه بايد او را (پس از مرگ) غسل داد، از روى تعبد به غسل است، با آن كه جسد او پاكيزه است).
ابوطيبه حجام گويد: رسول خدا صلى الله عليه و آله و سلم را حجامت كردم، حضرت دينارى به من عطا فرمود و من خون او را سر كشيدم. چون از اين كار آگاه شد فرمود: چرا چنين كردى؟ گفتم: خواستم بدان تبرك جويم. فرمود: امانى از دردها، بيماريها و فقر و تهيدستى گرفتى و هيچ گاه آتش به تو نخواهد رسيد. (1) و در زيارت امام حسين عليه السلام وارد است: وأشهد أن دمك سكن في الجنة (و گواهى مى دهم كه خون تو در بهشت جاى گرفت). (2) و در اخبار وارد است: (فاطمه عليها السلام در بهشت از خون فرزندش حسين خضاب مى كند).
و در زيارت جامعه اى كه ابن طاووس روايت نموده وارد است: (خداوند شما را از زشتيهاى ظاهرى و باطنى و از هر شك و دو دلى و پليدى و آلودگى پاكيزه ساخته است). (3) و علامه حلى رحمه الله در تذكرة الفقهاء در اول كتاب نكاح آنجا كه پاره اى از فضائل پيامبر صلى الله عليه و آله و سلم را بر مى شمرد گويد: (به خون و بول حضرتش تبرك مى جستند، و ظاهر اين كار طهارت آنهاست). (4) 12 - پيامبر صلى الله عليه و آله و سلم فرمود: دخترم فاطمه حوريه اى است در صورت آدمى، زيرا حيض نمى بيند و عادت ماهانه نمى شود. (5) 2 - و فرمود: فاطمه بتول ناميده شده، زيرا از آنچه عادت ماهانه زنان است بريده و بر كنار بود، و هر شبى به بكارت اوليه باز مى گشت، و مريم نيز بتول
ناميده شد از آن رو كه عيسى را در حالى كه بكر بود زاييد. (1) 3 - و فرمود: فاطمه بتول ناميده شده، زيرا از حيض و نفاس بريده بود. (2) 4 - از پيامبر صلى الله عليه و آله و سلم از معناى بتول پرسش شد كه: اى رسول خدا، ما از شما شنيده ايم كه مىفرمايى: مريم بتول بود، و فاطمه بتول است. فرمود: بتول كسى است كه حيض نمى بيند زيرا حيض در دختران پيامبران ناخوشايند است. (3) 5 - امام باقر عليه السلام از پدرانش عليهم السلام روايت كند كه: جز اين نيست كه فاطمه دختر محمد صلى الله عليه و آله و سلم طاهره ناميده شده است از آن رو كه از هر آلودگى و زشتى پاكيزه است، و او حتى يك روز حيض و نفاس نديده است. (4) 6 - خداى عز وجل در خطاب به فاطمه عليها السلام فرموده است: (من تو را به سبب علم (از هر آلودگى) بريدم و نيز از حيض بريدم). آن گاه امام باقر عليه السلام فرمود: به خدا سوگند، همانا او را در عالم ميثاق با علم (از هر آلودگى) و از حيض بريده است. (5) 7 - رسول خدا صلى الله عليه و آله و سلم به عايشه فرمود: اى حميرا، فاطمه مانند ديگر زنان آدميان نيست، او مانند آنها عادت نمى بيند. (6) با كمك اين اخبار و احاديث از آيه شريفه تطهير استفاده مى شود كه فاطمه عليها السلام پيوسته باكره و پاكيزه بوده است مانند حوران بهشتى كه خداوند درباره آنان فرموده است: (ما آنان را به آفرينشى خاص آفريده ايم، و آنان را دوشيزه
قرار داده ايم). (1) طبرسى رحمه الله در تفسير اين آيه گفته است: (شوهرانشان در هر هنگام آنان را دوشيزه مى يابند). و علامه مجلسى رحمه الله از امام صادق عليه السلام روايت كرده است كه: (خداوند تا زمانى كه فاطمه حيات داشت زنان ديگر را بر على عليه السلام حرام ساخته بود، زيرا او پاكيزه زنى بود كه هرگز حيض نمى ديد). (2) و نيز از آن استفاده مى شود كه خداوند اهل بيت عليهم السلام را از هر آلودگى ظاهرى و باطنى پاكيزه داشته است. علامه مظفر رحمه الله پس از نقل احاديث بستن درهاى اصحاب پيامبر صلى الله عليه و آله و سلم به مسجد آن حضرت، گويد: از اين اخبار آشكار مى شود كه ورود در مسجد با حالت جنابت و خواب در آن براى على عليه السلام رواست، و اين نيست مگر به جهت طهارت نفس قدسى حضرتش كه هيچ گونه آلودگى نمى پذيرد... و خلاصه وجهى براى استثناء در خانه ابى بكر باقى نمى ماند زيرا كه او از كسانى نبوده كه خداوند رجس را از آنان برده است تا دخول او در مسجد با حال جنابت روا باشد. (3) علامه شيخ سعيد جمال الدين حسن فرزند شهيد ثانى رحمه الله گويد: صدوق در كتاب من لا يحضره الفقيه به صورت مرسل از پيامبر صلى الله عليه و آله و سلم روايت كرده است كه:
فاطمه - صلوات الله عليها - مانند هيچ يك از شما نيست، او مانند حوريان خون حيض و نفاس نمى بيند.
و پس از نقل يك خبر ديگر گويد: پوشيده نيست كه مضمون اين خبر منافات دارد با آنچه در حديث قضاء حائض نسبت به روزه نه نماز گذشت كه رسول خدا صلى الله عليه و آله و سلم فاطمه عليها السلام را به اين كار امر مى كرد. وجه جمع بين آنها اين است كه امر رسول خدا صلى الله عليه و آله و سلم را براى آموزش به زنان مؤمنه بدانيم، و اين نوعى
از مجاز شايع در خطاب است، و شايد سبب به كار بردن اين مجاز در اينجا رعايت پوشيده ماندن اين كرامت است مانند كرامتهاى ديگر كه ظاهر آنها با آزمون تكليف منافات دارد. (1) از بيانات گذشته چنين استفاده شد كه خداوند نوعى خاص از طهارت را به اهل بيت عليهم السلام بخشيده است كه اين موهبت در حق احدى از جهانيان صورت نگرفته است. و همين يكى از دلايل برترى آنان بر پيامبران عليهم السلام جز خاتم انبياء صلى الله عليه و آله و سلم است.
علامه شيخ زين الدين عاملى نباطى (در گذشته به سال 877) در كتاب الصراط المستقيم (1 / 230) گويد: ابن رومى گفته است:
رأيتك عند الله اعظم زلفة * من الانبياء المصطفين ذوى الرشد (من تو را در نزد خداوند از همه پيامبران برگزيده رشد يافته مقرب تر يافتم).
چون اين شعر را يگانه ديدم دوست داشتم كه بر سبك او بپويم و در اين افضال در پى او شوم، پس اين اشعار گفتم: (ترجمه مضمون اشعار) (خداوند به آدم فرمود: از آن ميوه مخور و خورد و با اين نافرمانى فضل خود را از دست داد، اما امام على عليه السلام آنچه را سهم خود بود و حق استفاده از آن را داشت به فقير داد و خداوند اين عمل او را ستود).
(زنان نوح و لوط به آن دو خيانت كردند، اما فاطمه به پايه اى است كه نور عالم خلقت از افق وجود او سر زد).
(ابراهيم از خداوند زنده كردن مرده را درخواست كرد تا دلش به خداى يگانه (و مسأله معاد) آرام يابد، اما مولاى من على در مقامى است كه اگر همه پرده ها كنار رود چيزى بر يقين گذشته اش افزوده نخواهد شد).
(موسى هنگامى كه عصاى اژدها شده خود را ديد هراسيد و گريخت، اما على در شب هجرت پيامبر صلى الله عليه و آله و سلم در بستر حضرتش آرميد و از خشم مشركان هراسى به خود راه نداد).
(سليمان چنان كه در قرآن آمده از خدا خواست كه او را سلطنتى بخشد كه هيچ كس را نسزد و مانند آن را به احدى پس از وى نبخشد، اما مولاى من دنيا در قامت دلكش ترين زن عرب (بثينه) براى او جلوه نمود و در پاسخش فرمود:
از من دور شو و لحظه اى نزد من درنگ مكن).
(با اين بيانات، برترى حضرتش بر آنان براى حق جويان به خوبى آشكار شد و ديگر نيازى به رنج فراوان براى اثبات آن نيست).
(حقا به خطا رفته است آن كه ابو بكر را با حضرت حيدر مقايسه كند، زيرا در وى اثرى به چشم نمى خورد كه براى اين مقايسه سودمند افتد). (1)
فصل 2 مقايسه اى ميان على عليه السلام و برخى از پيامبران عليهم السلام براى بصيرت بيشتر خوانندگان گرامى در مسأله مورد بحث، آياتى چند از قرآن كريم را كه درباره پيامبران عليهم السلام وارد شده است مورد بحث قرار مى دهيم.
زيرا پيامبران گرچه پاك و معصوم بوده اند اما گهگاه حالات و خواطرى در آنها به چشم مى خورد كه نشان از وساوس شيطانى و عدم قطع طمع شيطان از آنان مى دهد در حالى كه چنين چيزهايى در اهل بيت عليهم السلام ديده نشده است. ما درباره هر يك از آنان مقايسه اى با خاندان رسالت عليهم السلام انجام مى دهيم.
1 - حضرت آدم وعلى عليهما السلام خداى عز وجل مى فرمايد: (و گفتيم: اى آدم، تو و همسرت در بهشت جاى گزينيد و از هر جاى آن هر چه خواهيد به فراوانى بخوريد و به اين درخت نزديك مشويد كه از ستمكاران خواهيد شد. پس شيطان آن دو را درباره آن درخت به لغزش افكند و آنها را از آن بهشت پر نعمت كه در آن بودند بيرون برد). (1)
و نيز مى فرمايد: (و اى آدم، تو و همسرت... پس شيطان آن دو را وسوسه كرد تا شرمگاهشان را كه از آنان پوشيده بود در نظرشان نمايان سازد و گفت:
پروردگارتان شما را از اين درخت باز نداشت مگر براى آن كه مبادا دو فرشته شويد يا جاويدان باشيد. و براى آن دو سوگند خورد كه من شما را هر آينه از نيكخواهانم. پس آن دو را به فريبى (از آن جايگاه بلند) فرود آورد، و چون از آن درخت بچشيدند شرمگاهشان برايشان پديدار شد و شروع كردند از برگهاى درخت بر خود چسبانيدن، و پروردگارشان ندايشان داد كه مگر شما را از آن درخت باز نداشتم و به شما نگفتم كه شيطان دشمن آشكار شماست)؟ (1) و مى فرمايد: (و همانا پيش از اين به آدم سفارش كرديم، پس فراموش كرد و براى او آهنگى استوار نيافتيم. و (ياد كن) آن گاه كه به فرشتگان گفتيم: به آدم سجده كنيد، پس سجده كردند مگر ابليس كه سر باز زد. گفتيم: اى آدم، اين دشمن تو و همسر توست، مبادا شما را از بهشت بيرون كند تا در رنج افتى! كه تو را در آنجا اين هست كه نه گرسنه مى شوى و نه برهنه، و در آنجا نه تشنه مى شوى و نه در گرمى آفتاب بمانى. پس شيطان او را وسوسه كرد، گفت: اى آدم، آيا تو را به درخت جاودانى و پادشاهيى كه كهنه و نابود نشود راه بنمايم؟
پس از آن درخت خوردند و شرمگاهشان بر آنها نمودار شد، و شروع كردند از برگ درختان بهشت بر خود چسبانيدن، و آدم پروردگار خويش را نافرمانى نمود پس به بيراهه رفت. (2)
از مجموع اين آيات چنين به دست مى آيد كه آدم عليه السلام با آن كه خداوند او را در بهشت خود جاى داد و او را در بهشت از هر نعمتى برخوردار ساخت و تنها از خوردن يك درخت باز داشت، باز فريب شيطان را خورد و دست از آن درخت نكشيد و به آن دست دراز مىنمود، و اين كار او سبب شد تا تعبيراتى از قبيل (لغزش)، (نافرمانى)، (گمراهى)، (عزم نااستوار) در قرآن كريم درباره او به كار رود و همه اينها چيزهايى است كه منفور طبع آدمى است و از نظر عقل زشت و قبيح به شمار مى آيد.
شما را به خدا و رسولش سوگند، آيا آيه تطهير با اين آياتى كه درباره آدم و همسرش فرود آمده قابل مقايسه است؟ آياتى از قبيل: (اگر به اين درخت نزديك شويد از ستمكاران شويد)، (شيطان آنها را لغزانيد)، (شيطان آنها را وسوسه كرد)، (شيطان آنها را با فريب خود فرود آورد)، (شرمگاهشان پديدار شد)، (مگر شما را از آن باز نداشتم؟!)، (براى آدم آهنگى استوار نيافتيم)، (آدم نافرمانى پروردگار خود كرد و به بيراهه رفت)!
آيا اين آيات با آياتى كه در سوره دهر (8 و 9) در شأن على و خاندانش عليهم السلام وارد شده يكسان است كه فرموده ويطعمون الطعام (و طعام را با آن كه خود سخت بدان علاقه مند (و نيازمند) اند به مسكين و يتيم و اسير مىدهند، (گويند:) جز اين نيست كه ما شما را براى خشنودى خدا اطعام مى كنيم (منتى بر شما نداريم) و از شما پاداش و سپاسى چشم نداريم (زيرا كه از اجر ما مىكاهد).
تازه اين سخنان زبان حال آنان بود نه آن كه صريحا گفته باشند! سعيد بن جبير گويد: به خدا سوگند، اين سخنان را به زبان نگفتند، اما خداوند اين را از دل آنان دانست و بدين گونه بر آنان ثنا فرستاد).
در توضيح اين ايثار و گذشت اهل بيت عليهم السلام بيانات مفسران عامه را مى آوريم تا اين مقايسه روشن تر گردد:
جار الله زمخشرى در تفسير كشاف (4 / 197) از ابن عباس رضى الله عنه روايت كرده است كه: (حسن و حسين عليهما السلام بيمار شدند، رسول خدا صلى الله عليه و آله و سلم به همراه گروهى به عيادت آنها رفتند و به اميرمؤمنان عليه السلام گفتند: اى ابا الحسن، كاش براى شفاى اين دو فرزندت نذر مى كردى! على و فاطمه عليهما السلام و فضه خادمه نذر كردند كه اگر حسنين عليهما السلام شفا يابند سه روز روزه بگيرند. آن دو بزرگوار شفا يافتند، اما چيزى براى افطار نداشتند. على عليه السلام از شمعون خيبرى يهودى سه من جو قرض گرفت، فاطمه عليها السلام يك من از آن را آرد كرد و پنج قرص نان به تعداد خودشان تهيه نمود. همين كه نانها را سر سفره نهادند تا افطار كنند سائلى از راه رسيد و گفت:
سلام بر شما اى خاندان محمد، مسكينى هستم از مساكين مسلمانان، مرا خوراك دهيد تا خداوند شما را از مائده هاى بهشتى بخوراند. همگى نان خود را به او بخشيدند و شب را تنها با آب افطار نموده و به سر بردند و فردا صبح را روزه گرفتند. شب دوم نيز همين حادثه تكرار شد و يتيمى از راه رسيد و نانها را به او بخشيدند و شب سوم اسيرى رسيد همين كار را كردند. چون صبح شد على عليه السلام دست حسن و حسين عليهما السلام را گرفت و نزد رسول خدا صلى الله عليه و آله و سلم رفتند. تا چشم رسول خدا صلى الله عليه و آله و سلم به آنان افتاد و ديد كه از شدت گرسنگى چون جوجه به خود مىلرزند فرمود: ديدن شما بدين حال چه سخت مرا مىآزارد! و برخاست و با آنان به راه افتاد. به منزل فاطمه عليها السلام آمد و او را ديد كه در محراب نشسته و (از گرسنگى) شكمش به پشت چسبيده و چشمانش فرو رفته است. اين حال او را بسيار آزرد، جبرئيل فرود آمد و گفت: اى محمد! بگير اين را كه خداوند تو را درباره خاندانت تهنيت گفته است، پس سوره (دهر) را بر او خواند).
علامه نيشابورى نيز همين شأن نزول را در تفسير خود آورده است، آن گاه گويد: (و روايت است كه سائل در آن سه شب جبرائيل بوده است كه به اذن خدا مى خواست آنان را بيازمايد).
شهاب الدين آلوسى بغدادى در تفسير روح المعانى (29 / 158) پس از نقل حادثه مانند نقل كشاف گويد: (آدمى درباره آن دو (على و فاطمه عليهما السلام) جز اين چه مى تواند بگويد كه على مولاى مؤمنان و وصى پيامبر صلى الله عليه و آله و سلم و فاطمه پاره تن احمدى و جزء محمدى صلى الله عليه و آله و سلم است، و اما حسن و حسين نسيم روح پرور و گل خوشبو و سرور جوانان بهشت اند. اين سخن رفض (شيعه گرى افراطى) نيست بلكه اعتقادى جز اين گمراهى محض است. و از لطائف، بنا بر آن كه اين سوره درباره آنان نازل شده باشد، آن كه: خداى سبحان به پاس حرمت فاطمه بتول و نور ديده رسول صلى الله عليه و آله و سلم در اين سوره (در ميان نعمتهاى بهشتى) ذكرى از حور العين به ميان نياورده و تنها به ذكر نوجوانان جاويدان (يا خلخال به پا) تصريح نموده است).
براى توضيح بيشتر به الدر المنثور سيوطى 6 / 299، البحر المحيط ابى حيان اندلسى مغربى 8 / 395، ينابيع المودة شيخ سليمان قندوزى حنفى / 93 رجوع شود، و در كفاية الطالب حافظ گنجى شافعى / 345 آمده است: (سائل اول جبرائيل، سائل دوم ميكائيل و سائل سوم اسرافيل عليهم السلام بود).
2 - حضرت خليل و امير عليهما السلام خداوند در داستان ابراهيم عليه السلام فرموده است: (و (ياد كن) آن گاه كه ابراهيم گفت: پروردگارا، به من بنما كه چگونه مردگان را زنده مى كنى! خدا گفت: مگر ايمان ندارى؟ گفت: چرا، ولى مى خواهم دلم آرام يابد. فرمود: چهار مرغ را بگير و در نزد خود پاره پاره ساز، سپس بر سر هر كوهى (در اين اطراف) جزئى از آنها بنه، آن گاه آنها را بخوان تا شتابان سوى تو آيند، و بدان كه خدا تواناى
شكست ناپذير و حكيم مصلحت دان است). (1) خلاصه آيه اين است كه: ابراهيم عليه السلام در ساحل دريا مردارى را ديد كه درندگان بيابان و حيوانات دريا از آن مىخورند و اجزاى او جزء بدن آن حيوانات مى شود. در اين هنگام از پروردگار خواست كه او را از چگونگى زنده كردن مردگان آگاه سازد. خداوند با ايجاد صحنه فوق سؤال او را پاسخ گفت تا دل او با ديدن كيفيت زنده شدن مردگان آرام يابد.
بايد دانست كه حضرت خليل عليه السلام از خدا خواست كه چگونگى زنده كردن را به او بنماياند نه آن كه در اصل زنده كردن مردگان ترديد داشته باشد و از خدا بپرسد كه آيا مردگان را زنده مى كند يا نه! و اين مانند آن است كه كسى بگويد:
(زيد چگونه در ميان مردم حكم مى كند؟) در صورتى كه مى داند حكم خواهد كرد. و اگر مى خواست از اصل حكم كردن بپرسد مى گفت: (آيا زيد حكم مى كند؟) گوينده در جمله اول شكى در اصل حكم كردن زيد ندارد و تنها از چگونگى آن مىپرسد. حضرت خليل عليه السلام نيز اصل احياء را مى دانست و تنها از خدا خواست كه چگونگى جمع شدن و به هم پيوستن رگ و پى و پوست و گوشت اجزاى مردگان را پس از پاشيده شدن آنها به او بنماند.
شهاب الدين آلوسى در تفسير روح المعانى (3 / 26) مطلبى را از يكى از محققان در توجيه درخواست ابراهيم عليه السلام و عدم برترى على عليه السلام بر آن حضرت در مسأله اطمينان قلب آورده كه ما سخن او را در اينجا مى آوريم و سپس به نقد آن مىپردازيم.
وى گويد: (مطلبى كه يكى از محققان در اين مقام نوشته و سخن را در دفاع از حضرت خليل عليه السلام گسترده است مرا شگفت آمد و آن اين كه: سؤال آن
حضرت العياذ بالله ناشى از شك در يك امر دينى نبود بلكه سؤال از چگونگى زنده كردن مردگان بود تا دانش كامل و همه جانبه اى بدان پيدا كند، و معلوم است كه علم به كيفيت احياء، شرط ايمان نيست. دليل اين مطلب سؤال به صيغه (كيف) است كه براى سؤال از حال و چگونگى وضع گرديده است...
بنابر اين معناى اطمينان همان آرامش دل است از جولان در اطراف چگونگى زنده كردن مردگان كه با ظهور تصوير ديدنى آن حاصل مى آيد، و نبود اين اطمينان منافات ندارد با حصول ايمان به قدرت كامله خدا بر احياى مردگان، و نمى بينم كه ديدن اين كيفيت افزايشى در ايمانى كه از او مطلوب بوده است داشته باشد، بلكه مفيد چيزى بود كه ايمان به آن واجب نبود.
و از همين جا دانسته مى شود كه على - كرم الله وجهه - با گفتن: (لو كشف الغطاء ما ازددت يقينا (اگر پرده ها كنار رود بر ايمان من افزوده نمى شود) در ايمان مرتبه اى بالاتر از مرتبه حضرت خليل عليه السلام براى خود اثبات نكرده است، آن گونه كه برخى از شيعيان نادان تصور كرده اند. و بسيارى از اصحاب ما چون بر اين مطلبى كه ما گفتيم واقف نشده اند براى رد اين تو هم كه از سخنان حضرت خليل و امير استفاده مى شود كه دومى از اولى برتر است خود را به زحمت افكنده اند).
پاسخ: فخر رازى گويد: (گويند: مراد از اطمينان قلب آن است كه خطوراتى كه براى استدلال كننده دست مى دهد از قلب او زايل شود). (1) و علامه طباطبائى رحمه الله گويد: (طمأنينه و اطمينان، آرامش يافتن دل است پس از قلق و اضطراب آن، و آن از اطمأنت الارض گرفته شده است، ارض مطمئنه به زمينى گويند كه در آن شيب و فرو رفتگى داشته باشد كه آبى كه در آن روان مى شود در آن استقرار يابد... و درخواست اطمينان قلب در اين آيه مطلق است و دلالت دارد كه
مطلوب آن حضرت از آن درخواست حصول ايمان مطلق و قطع ريشه هاى هر نوع خطور قلبى بوده است). (1) از بيان اين دو مفسر بزرگ به دست مى آيد كه در نفس شريف آن حضرت حالات و خطوراتى بوده است و الا درخواست كيفيت احياء درخواست بى موردى بود. اما اين خطورات و وسوسه ها به هيچ وجه در اهل بيت عليهم السلام نبوده است، زيرا خداوند آنان را از هر گونه رجسى پاك و پاكيزه نموده است خواه گناه باشد خواه وسوسه يا اضطراب و تشويش و شك و غيره. و با اين بيان، برترى حضرت امير عليه السلام بر حضرت خليل عليه السلام روشن مى گردد.
در اينجا ذكر نكته اى لازم است و آن اين كه: آنچه ما از آيه شريفه استفاده كرديم كه در نفس حضرت خليل عليه السلام احوال و خواطرى بود و اين گونه امور از اهل بيت عليهم السلام منتفى است، در صورتى است كه مراد اطمينان قلب درباره چگونگى زنده كردن مردگان باشد، اما اگر مراد از آن اطمينان يافتن درباره خلت (دوستى خدا) بوده باشد - چنان كه در روايتى آمده - چنين نيست. آن روايت اين است: على بن محمد بن جهم گويد: (در مجلس مأمون حاضر بودم و حضرت رضا عليه السلام هم در نزد او بود، مأمون گفت: اى پسر رسول خدا، آيا شما نمى گوييد كه پيامبران معصومند؟ فرمود: چرا. (آن گاه مأمون سؤالاتى درباره پيامبران از جمله آدم عليه السلام كرد، سپس) گفت: پس مرا خبر ده از گفتار ابراهيم عليه السلام كه گفت:
(پروردگارا! به من بنما كه چگونه مردگان را زنده مى سازى؟ خدا گفت: مگر باور ندارى؟ گفت: چرا، ولى مى خواهم دلم آرام يابد). حضرت فرمود: خداوند به ابراهيم عليه السلام وحى كرده بود كه من مى خواهم از ميان بندگانم خليلى برگزينم كه اگر از من بخواهد كه مردگان را زنده كنم او را اجابت نمايم. پس در دل ابراهيم عليه السلام
افتاد كه شايد او همان خليل باشد، گفت: پروردگارا! به من بنما كه چگونه مردگان را زنده مى كنى. خدا گفت: مگر باور ندارى؟ گفت: چرا، ولى مى خواهم دلم در مورد اين كه خليل تو هستم آرام يابد).
اين حديث گرچه در كتابهاى حديث مثل عيون اخبار الرضا و تفسير برهان و نور الثقلين آمده است اما خالى از اشكال نيست چنان كه علامه طباطبائى رحمه الله در تفسير الميزان (1 / 147) مى فرمايد: پاسخى كه (على بن جهم) از حضرت رضا عليه السلام درباره آدم عليه السلام نقل كرده است با مذهب شايع ائمه اهل بيت عليهم السلام كه مبنى است بر عصمت پيامبران از گناهان صغيره و كبيره پيش از نبوت و پس از آن.
سازگار نيست. از اين رو اين روايت خالى از اشكال نيست. و خدا داناتر است.
ابراهيم عليه السلام شيعه امير عليه السلام است خداى متعال فرموده است: وان من شيعته لابراهيم (1) (همانا از شيعيان او ابراهيم است).
قرطبى در تفسير خود گويد: كلبى وفراء گفته اند: معناى آيه اين است كه (همانا از شيعيان محمد صلى الله عليه و آله و سلم ابراهيم است). بنابر اين مرجع ضمير در شيعته محمد صلى الله عليه و آله و سلم و بنابر قول ابن عباس و مجاهد نوح عليه السلام است. (2) طبرى در تفسير خود گويد: برخى از عربى دانان پندارند: معناى آيه اين است كه از شيعيان محمد صلى الله عليه و آله و سلم ابراهيم است. (3) فخر رازى در تفسير خود گويد: ضمير در شيعته به چه باز مى گردد؟ در آن دو قول است: قول اول كه ظاهرتر است آن است كه به نوح عليه السلام باز مى گردد. قول
دوم نظريه كلبى است كه به محمد صلى الله عليه و آله و سلم باز مى گردد. (1) آلوسى گويد: فراء معتقد است كه ضمير شيعته به پيامبر ما حضرت محمد صلى الله عليه و آله و سلم باز مى گردد... و گاه كسى را كه در زمان پيشين بوده شيعه كسى كه پس از او آمده است دانند، و از همين باب است گفتار كميت رحمه الله:
و مالى الا آل أحمد شيعة * و مالى الا مشعب الحق مشعب (2) (مرا جز شيعه آل احمد بودن چيزى نيست، و مرا جز راه حق راهى نباشد).
علامه طباطبائى رحمه الله گويد: شيعه به گروهى كه پيرو گروه ديگرند و پا جاى پاى آنان مى نهند گويند. و خلاصه هر كس كه در راه و روش كسى با وى موافقت كند شيعه او است خواه از نظر زمان مقدم باشد يا مؤخر، چنان كه خداوند مى فرمايد:
وحيل بينهم و بين ما يشتهون كما فعل باشياعهم من قبل (3) (و ميان آنان و آنچه مى خواستند فاصله افتاد همان گونه كه با پيروان آنان پيش از اين چنين معامله شد).
پس از ملاحظه گفتار و نظريات مفسران اين اطمينان حاصل مى شود كه ضمير در شيعته مى تواند به شخص مقدم بر ابراهيم عليه السلام مانند نوح عليه السلام يا مؤخر از او مانند حضرت محمد صلى الله عليه و آله و سلم باز گردد. بنابر اين ممكن است كه ضمير به برادر و وصى و گنجينه علم پيامبر كه به منزله جان و روح حضرتش بود نيز بازگردد، با توجه به اين كه دليل نقلى هم از طريق اهل بيت عليهم السلام در اين زمينه رسيده است كه مطلب را تأييد مى كند:
امام صادق عليه السلام درباره اين آيه فرمود: يعنى ابراهيم عليه السلام از شيعان على عليه السلام
است (1).
جابربن يزيد جعفى درباره اين آيه از امام صادق عليه السلام پرسيد، امام فرمود:
خداى سبحان چون ابراهيم عليه السلام را آفريد پرده از ديده اش برداشت، ابراهيم عليه السلام نگاه كرد و نورى را در كنار عرش ديد، گفت: خداوندا! اين نور چيست؟ ندا آمد: اين نور محمد صلى الله عليه و آله و سلم برگزيده من از ميان آفريدگان من است. ابراهيم نور ديگرى را در كنار آن ديد، گفت: خداوندا! اين نور چيست؟ ندا آمد: اين نور على بن ابى طالب ياور دين من است. آن گاه سه نور ديگر در كنار آنها ديد، از آنها پرسيد، ندا آمد: اين نور فاطمه است كه دوستان خود را از آتش دوزخ بريده است، و نور دو فرزند او حسن و حسين است. ابراهيم گفت: خداوندا! نه نور ديگر مى بينم كه گردا گرد اين نورها را گرفته اند، ندا آمد: اى ابراهيم، اينان امامان از نسل على و فاطمه اند. ابراهيم گفت: خداوندا! به حق اين پنج تن سوگند كه آن نه نفر را به من معرفى كن كه آنان كيستند؟ ندا آمد: اول آنان على بن الحسين، و پسرش محمد، و پسر او جعفر، و پسر او موسى، و پسر او على، و پسر او محمد، و پسر او على، و پسر او حسن و پسر او حجت قائم (عليهم السلام) است.
ابراهيم گفت: خداى من و سرور من! انوار ديگرى كه شمار آنها را كسى جز تو نمى داند مى بينم كه پيرامون آنان حلقه زده اند؟ ندا آمد: اى ابراهيم، آنان شيعيان آن امامان، شيعيان امير مؤمنان على بن ابى طالب عليه السلام اند. ابراهيم گفت: شيعيان او از چه راه شناخته مى شوند؟ فرمود: به پنجاه و يك ركعت نماز در شبانه روز، بلند گفتن بسم الله الرحمن الرحيم، خواندن قنوت قبل از ركوع و انگشتر در دست راست كردن. اينجا بود كه ابراهيم گفت: خداوندا! مرا از شيعيان امير مؤمنان قرار
ده. خداوند هم در كتاب خود خبر داد كه همانا از شيعيان او ابراهيم است. (1) 3 - موسى وعلى عليهما السلام خلاصه داستان موسى عليه السلام آن گونه كه در سوره قصص آيات 30 تا 33 آمده چنين است: هنگامى كه آن حضرت به همراه همسر و تعدادى گوسفند از مدين بازگشت راه را گم كرد. در اين حال از دور آتشى ديد، به خانواده اش گفت: من آتشى را ديدم، اندكى درنگ كنيد تا بروم شايد راه را پيدا كنم يا پاره اى آتش بياورم تا گرم شويد. چون به سوى آتشى كه از حاشيه وادى طور مى درخشيد رفت پروردگارش او را از جانب راست وادى ندا كرد: اى موسى من خداى يگانه، پروردگار جهانيانم. و اين گونه او را به پيامبرى برگزيد. آن گاه خواست او را معجزه اى دهد كه نشانه نبوت او باشد، به او فرمود: عصاى خود را بيفكن.
موسى عصا را افكند و عصا به صورت مارى بزرگ و جنبنده در آمد. موسى كه ديد عصايش مار بزرگى شده و در جنبش و حركت است و حركات سريع و خيزهاى او بسان مارى سبك خيز است هراسيد و به عقب دويد و بازنگشت. از سوى خداوند ندا آمد: اى موسى، پيش بيا و نترس، اين همان عصاى توست، ما خواستيم معجزه اى به تو دهيم كه ياور تو در دعوى نبوت باشد، آن گاه فرمود:
دست در گريبان خود بر تا وقتى برون آرى بدرخشد اما نه از روى عيب و بيمارى برص. موسى از اين حادثه نيز انديشناك شد. چون اين دو ترس براى او اتفاق افتاد خداوند او را امر كرد كه دست خود را بر روى سينه گذارد يا زير بغل برد تا ترس و دهشت او از بين برود، همان گونه كه در پرندگان ديده مى شود كه هنگام ترس بال خود را مىگشايند و هنگام امنيت بال را مى بندند. آن گاه با اين
دو معجزه خداوند او را مأمور كرد كه به سوى فرعون و اطرافيان او كه از حد خود تجاوز نموده بودند برود و آنان را به سوى خدا دعوت كند. موسى گفت:
پروردگارا! من يكى از آنان را كشته ام و مىترسم كه مرا بكشند... (تا آخر داستان) اينك گوييم: از اين آيات به خوبى روشن است كه در چند جا ترس و دلهره به موسى عليه السلام دست داد، اما طبق آيه تطهير خداوند هرگونه رجسى را كه اضطراب و وسوسه و شك و ترس نيز از مصاديق آن است از اهل بيت عليهم السلام برده است، بنابر اين هر منصفى مى داند كه نمى توان آياتى را كه درباره ء موسى عليه السلام نازل شده با آيه تطهير كه در شأن اهل بيت عليهم السلام است مساوى دانست. هيچ كس نمى تواند اين آيات را با آيه اى كه درباره فداكارى على عليه السلام در شب هجرت كه در بستر رسول خدا صلى الله عليه و آله و سلم خوابيد نازل شده است يكسان شمرد، و آن آيه اين است: و من الناس من يشرى نفسه ابتغاء مرضات الله والله رؤف بالعباد (1) (و از مردم كس هست كه در راه رضاى خدا جانفشانى مى كند، و خدا به بندگان مهربان است).
بسيارى از دانشمندان عامه نزول اين آيه را درباره اميرمؤمنان عليه السلام مى دانند.
فخر رازى گويد: درباره شأن نزول اين آيه رواياتى رسيده است. روايت سوم آن كه: درباره على بن ابى طالب نازل گشته است. آن حضرت در شبى كه پيامبر صلى الله عليه و آله و سلم به سوى غار رفت در بستر او خوابيد. و روايت است كه چون على در بستر پيامبر خوابيد جبرئيل عليه السلام نزد سر و ميكائيل نزد پاهاى او ايستادند، و جبرئيل ندا مى كرد: به به، آفرين به تو، كيست مانند تو اى پسر ابى طالب؟! خداوند به تو بر
فرشتگان افتخار مى كند. آن گاه اين آيه نازل شد. (1) ابوحيان اندلسى گويد: و گفته اند: اين آيه درباره على عليه السلام نازل شده است آن گاه كه رسول خدا صلى الله عليه و آله و سلم او را براى پرداخت وامها و بازگرداندن امانتهاى آن حضرت به صاحبانش در مكه به جاى گذاشت، و شبى كه براى هجرت به مدينه از مكه بيرون رفت او را امر كرد كه در بسترش بخوابد. (2) آلوسى گويد: اماميه و برخى از ما گفته اند: اين آيه درباره على - كرم الله وجهه - نازل شده است آن گاه كه پيامبر صلى الله عليه و آله و سلم در شب هجرت او را در مكه در بستر خود به جاى نهاد. (3) وقرطبى نيز همين را گفته است. (4) شيخ سليمان قندوزى گويد: رسول خدا صلى الله عليه و آله و سلم فرمود: خداوند به جبرئيل و ميكائيل وحى كرد كه من ميان شما دو تن برادرى برقرار ساختم و عمر يكى از شما را از ديگرى درازتر نمودم، اينك كدام يك از شما حاضر است عمر خود را به برادرش ببخشد؟ هر دو مرگ را ناخوش داشتند، خداوند به آنان وحى نمود: من ميان وليم على ونبيم محمد برادرى افكندم وعلى حيات خود را به پيامبر بخشيد، در بستر او خوابيد و با خون خود از جان او پاسدارى نمود. به زمين فرود رويد و او را از چنگال دشمن نجات دهيد. آنان فرود آمدند، جبرئيل بالاى سر و ميكائيل پايين پاى حضرتش نشستند و جبرئيل مى گفت: به به، آفرين، كيست مانند تو اى پسر ابى طالب؟! خداى بزرگ به تو بر فرشتگان افتخار مى ورزد، آن گاه خداوند اين آيه را نازل كرد. (5)
اين شأن نزول را منابع چندى از عامه و خاصه آورده اند، رجوع شود به:
تذكرة الخواص، كفاية الطالب، بحار الانوار / ج 9، طبع كمپانى، مسند احمد الفصول المهمة و ساير تفاسير هر دو گروه در ذيل آيه شريفه.
در اينجا بسى خرسندم كه سخنى را از عبد الكريم خطيب در كتاب گران سنگ وى على بن ابى طالب بقية النبوة و خاتم الخلافة (ص 103 و 105) بياورم. وى گويد: رسول خدا صلى الله عليه و آله و سلم در شب هجرت، على را فرا خواند و از او خواست كه در جايى كه خود عادت داشت شبها را در آنجا به سر برد بخوابد و خود را با برد حضرمى كه جامه خواب حضرتش بود بپوشد تا چون نظر بينندگان قريش به خانه افتد چنين پندارند كه پيامبر صلى الله عليه و آله و سلم در جاى خود آرميده و جامه خواب خود را به دور خود پيچيده است. اين كار كه در شب هجرت از على صورت گرفت چون در فجر حوادثى كه پس از آن شب براى آن حضرت رخ داد به آن نگاه شود نشانه هاى روشن و اشارات داله اى را براى بيننده برپا مى دارد كه اين تدبيرى كه در آن شب انجام گرفت يك امر اتفاقى نبوده است، بلكه حكمتى داشته كه آثار خود را بخشيده است... اين تدبير مى رساند كه هر گاه شخص رسول خدا صلى الله عليه و آله و سلم غايب شود على تنها شخصيتى است كه آمادگى براى جانشينى آن حضرت دارد و مى تواند شخصيت پيامبر را مجسم كند و جاى او را بگيرد.
ما چون به على مىنگريم كه برد رسول خدا را به خود پيچيده و در بستر هميشگى آن حضرت خوابيده خواهيم گفت: اين است جانشين رسول خدا صلى الله عليه و آله و سلم و جايگزين او - (نقل به تلخيص) 4 - زكريا وعلى عليهما السلام خلاصه آيات 4 تا 10 از سوره مريم درباره زكريا عليه السلام آن است كه: (آن حضرت يكى از پيامبران بزرگ بنى اسرائيل بود كه به سن پيرى رسيده بود و
فرزندى نداشت و همسرش نيز نازا بود. وى مخفيانه به دور از چشم مردم كه به اخلاص نزديكتر و از ريا دور تر است با خداى خويش به راز و نياز پرداخت و گفت: پروردگارا! قواى من تحليل رفته و استخوانهايم (كه ستون بدن است) پوسيده و فروغ پيرى بر سرم نشسته و موى سرم از سپيدى به سان شعله آتشى كه در هيزم افتد مى درخشد، پروردگارا! من پس از خود از عمو زادگانم (كه گويى از مردم شرور بنى اسرائيل اند) مىترسم كه ارث مرا تباه سازند، پس مرا از فضل بى كران وجود و بخشش بى پايان خود - نه از طريق اسباب عادى - فرزندى عطا كن كه از من و خاندان يعقوب ارث برد، واى پروردگار، او را شخصيتى پسنديده قرار ده.
خداوند متعال هم دعاى او را اجابت نمود و فرزندى به وى عطا كرد و نامگذارى او را نيز خود به عهده گرفت و فرمود: (اى زكريا، تو را به فرزند پسرى مژده دهيم كه نامش يحيى است). زكريا چون اين مژده را شنيد در شگفت شد و گفت: مرا كجا فرزند تواند بود با آن كه پير شده ام و همسرم نيز نازاست؟! خداوند در پاسخ او فرمود: اى زكريا، هر چه را كه من اراده كنم وجود خواهد يافت بدون آن كه نيازمند به اسباب عادى و معمولى حمل و زايمان باشد. اى زكريا، آفرينش چنين فرزندى كه تو را وعده كرده ام از آفرينش بشر از نيستى كه شگفت انگيزتر نيست. زكريا گفت: پروردگارا! براى من نشانه اى بر تحقق اين درخواست قرار ده. خدا فرمود: نشانه ات آن كه سه شبانه روز متوالى نمىتوانى با مردم جز به اشاره سخن گويى با آن كه بدنت سالم است و هيچ گونه بيمارى در تو نيست).
اينك از خواننده عزيز مى خواهيم كه يك بار ديگر اين آيات را مرور كند و با دقت در آنها بنگرد، آن گاه خواهد دانست كه حضرت زكريا عليه السلام با آن كه خداوند دعاى او را اجابت نمود و او را به آمدن فرزندى يحيى نام مژده داد، باز هم دلش آرام نگرفت و با شگفتى پرسيد: (مرا كجا فرزندى تواند بود با اين سخن
پيرى و نازايى همسرم؟!) گرچه اين استفهام، استفهام انكارى نيست، زيرا با مقام نبوت تناسب ندارد، واستفهام از روى تعجب است اما به هر حال دلالت بر نوعى اضطراب و تشويش و نگرانى دارد. علامه طباطبائى رحمه الله گويد: (... زيرا كسى كه او را به چيزى مژده دهند كه به سبب وجود موانع بسيار و فقدان اسباب آن توقع انجام آن را ندارد، ابتدا كه آن را مى شنود نوعى اضطراب به او دست مى دهد، از اين رو شروع مى كند به سؤال كردن از خصوصيات آنچه به او بشارت داده اند تا دلش آرام يابد و اضطرابش فرو نشيند، زيرا بسا هست كه خطورات نفسانيه با وجود علم و ايمان باز هم قطع نمى شود).
آرى، حضرت زكريا عليه السلام يقين داشت كه خداوند او را فرزندى به نام يحيى عطا خواهد كرد اما باز هم خاطر جمع نبود و اضطراب و تشويش و خواطرى در انجام چنين كارى داشت. اما شما را به خدا و رسولانش سوگند كه آيا كسى مى تواند درباره اهل بيت عليهم السلام چنين حالات و خواطرى بيابد؟ يعنى از خداوند چيزى بخواهند و خدا هم دعاى آنان را اجابت كند و وعده عطاى آن را بديشان دهد، ولى باز هم گويند: چگونه، با آن كه ما چنين و چنانيم؟ و از خداوند نشانه اى بر آن بخواهند؟ به خدا سوگند چنين چيزى از آنان ديده نشده است، زيرا آيه تطهير دلالت واضح و صريحى دارد كه آنان در برترين درجات يقين و اطمينان اند و هيچ گونه وسوسه و خاطره اى از خطورات نفسانيه به آنان دست نمى دهد، تا آنجا كه هرگونه كشف و شهودى به يقين آنان نيفزايد، زيرا خداوند متعال هرگونه رجسى را از آنان زدوده و به كلى پاكشان ساخته است، و اضطراب و تشويش به سهم خود نوعى از رجس است. بى شك آياتى كه درباره زكريا عليه السلام آمده است هرگز با آيه مباهله كه در شأن اهل بيت عليهم السلام فرود آمده قابل مقايسه نيست. چه آن كه آن آيات مى رساند كه آنان در مقام دعا و ابتهال كمترين ترديدى در اجابت دعاى خويش نداشتند. و ما به زودى درباره آن بحث خواهيم داشت.
فصل 3 2 - آيه شهادت (گواهى) ديگر از آياتى كه بر برترى امير مؤمنان عليه السلام و تقدم آن حضرت بر همه آفريدگان جز حضرت رسول خدا صلى الله عليه و آله و سلم دلالت دارد اين آيه است: ويقول الذين كفروا لست مرسلا قل كفى بالله شهيدا بينى وبينكم و من عنده علم الكتاب. (1) (و كافران گويند كه تو فرستاده (خدا) نيستى، بگو: همين بس كه خدا گواه ميان من وشما باشد و آن كس كه علم كتاب نزد او است).
خداوند در اين آيه از قول كافران حكايت نموده است كه آنان انكار داشتند كه حضرت محمد صلى الله عليه و آله و سلم فرستاده خداست، و در پاسخ اين انكار، به آن حضرت چنين آموخته است كه به دو چيز با آنان احتجاج كند: 1) گواهى خدا بر رسالت او، 2) گواهى آن كس كه علم كتاب نزد او است.
چگونگى گواهى خدا بر رسالت پيامبر صلى الله عليه و آله و سلم گواهى خداوند در اين مورد به دلائل روشن و حجتهاى قاطعى است كه به صورت اظهار معجزات و كارهاى خارق العاده بر دست مبارك آن حضرت براى
اثبات رسالتش نمايان ساخته است. بنابر اين گواهى خداوند گواهى فعلى است نه قولى. و نمونه اين گواهى، گواهيى است كه در اين آيه آمده است: شهد الله انه لا إله الا هو و الملائكة واولوا العلم قائما بالقسط لا إله الا هو العزيز الحكيم. (1) (خداوند كه هميشه بر داد و عدل بوده و هست گواهى دهد كه معبودى جز او نيست و فرشتگان و دانشمندان نيز همين گواهى دهند، معبودى جز او نيست كه تواناى بى همتا و با حكمت است).
زيرا خداوند با آفرينش شگفت و حكمت لطيف و برقرارى ميزان عدالت در ميان آفريدگانش بر يگانگى خويش گواهى داده است، و دليل آن ذكر صفت (بر داد و عدل بودن) او است كه وصف (الله) قرار داده شده چنان كه در تفاسير آمده است.
پس دادگرى خداوند اشاره اى است به برهانى كه بر صدق گواهى خداوند در نفوس آدميان و آفاق طبيعت قائم است، چرا كه وحدت نظام دليل بر وحدت واضع آن نظام است. و اگر در ذيل آيه دقت شود شايد اين حقيقت آشكار شود، در ذيل آيه گويد: (جز خداى يكتا كه عزيز و حكيم است خدايى نيست).
اين جمله بيان مى دارد كه خداوند در الوهيت و كمال عزت و حكمت يگانه است و در زمينه دادگرى و قراردادن هر چيز به جاى خود مغلوب احدى نمى شود.
حال كه اين حقيقت آشكار شد كه گواهى خداوند بر وحدانيت خود فعلى است و آن همان روش دادگرى او و انجام امور بر اساس حكمت است، روشن مى شود كه گواهى او بر صدق رسالت پيامبرش نيز فعلى است و آن همان اظهار معجزات وخوارق عادات بر دست او است. بايد دانست كه از جمله معجزات
بلكه از بزرگترين آنها فرو فرستادن قرآن كريم بر آن حضرت است، به گونه اى كه همه مردم عرب را به مبارزه با آن فرا خوانده و با اين حال تمام سخنوران و زبان آوران عرب از آوردن سوره اى مانند آن عاجز ماندند. و روشن است كه اظهار معجزه از سوى خداوند بر دست شخص دروغگو كار درستى نيست و خداوند از آن منزه است، بنابر اين معجزات پيامبر صلى الله عليه و آله و سلم از جمله آوردن قرآن كريم همان گواهى خداوند بر صدق دعوى آن حضرت است، و اين گواهى فعلى است نه قولى.
اگر گفته شود: شايد اين آيه براى تسلى خاطر پيامبر صلى الله عليه و آله و سلم فرود آمده نه اثبات رسالت او، يعنى مى خواهد بگويد كه خداوند مى داند تو رسول اويى، بنابر اين تكذيب كافران زيانى به تو نخواهد رساند. چنان كه انسان در مقام تسلى خاطر خود گويد: (خدا مى داند و گواهى مى دهد كه من راست مى گويم). بنابر اين لازمه گواهى دادن خداوند بر رسالت رسولش اظهار معجزات وخوارق عادات بر دست او نيست.
پاسخ آن است كه: ميان اين دو مسأله فرق روشنى هست. زيرا آيه در رد كافران معاند نازل شده و در مقام احتجاج بر آنهاست، واحتجاج جز با ظهور معجزات وخوارق عادات صورت نمى بندد. و در اين آيه تلويح بلكه تصريحى بدين مطلب هست. زيرا اگر آيه تنها براى تسلى خاطر پيامبر صلى الله عليه و آله و سلم نازل شده بود بايد چنين مى بود: كفى بالله شهيدا و من عنده علم الكتاب. اما چنين نيست بلكه لفظ (قل) در اول آيه با ضميمه (بينى وبينكم) به آن مى رساند كه آيه در مقام احتجاج نازل شده است، واحتجاج جز با آوردن معجزه انجام نمى پذيرد.
چگونگى گواهى (عالم به كتاب) بر رسالت پيامبر صلى الله عليه و آله و سلم اما اين كه گواهى آن كس كه علم كتاب نزد او است بر رسالت پيامبر صلى الله عليه و آله و سلم چگونه است، با بيان مراد از موصول (= آن كس) كه در آيه به كار رفته روشن مى گردد. بايد دانست كه خداوند در اثبات رسالت پيامبر صلى الله عليه و آله و سلم به گواهى خود و گواهى آن كس كه علم كتاب نزد او است بسنده كرده و گواهى چنين كسى را همتا و قرين گواهى خود ساخته است، بديهى است كه ضميمه گواهى چنين كسى به گواهى خداوند از قبيل گواهى دو شاهد عادل به يكديگر نيست، و نيز مانند ضميمه يك دليل ظنى به دليل ظنى ديگر نيست، زيرا نبوت از اصول دين است و با دليل ظنى ثابت نمى گردد و به دليل قطعى و يقينى نيازمند است، بنابر اين بايد هر كدام از اين دو گواهى را دليلى مستقل دانست. و چون اين دو گواهى بايد همدوش و همرتبه باشند بنابر اين بايد آن شخص عالم به كتاب كه گواهى دهنده است داراى صفت عصمت باشد تا گواهى او همطراز گواهى خداوند باشد، و نيز از گواهى وى يقين به امر رسالت پيدا شود، و اگر معصوم نباشد از گواهى او يقينى حاصل نخواهد شد.
اينك براى تشخيص چنين شخصى از روايات عامه و خاصه كه درباره او رسيده است كمك مى گيريم:
روايات عامه درباره من عنده علم الكتاب 1 - عبد الله بن عطا گويد: با امام باقر عليه السلام در مسجد بودم كه چشمم به پسر عبد الله بن سلام افتاد، گفتم: اين فرزند همان كسى است كه علم كتاب نزد او است (يعنى عبد الله بن سلام). حضرت فرمود: آن كس على بن ابى طالب است (نه
عبد الله بن سلام) (1).
2 - محمد بن الحنفيه گويد: آن كس كه علم كتاب نزد او است على بن ابى طالب است.
3 - فضيل بن يسار از امام باقر عليه السلام كه فرمود: (اين آيه درباره ء على عليه السلام نازل شده است، او عالم اين امت است). و در روايت ديگرى فرمود: (منظور خداوند تنها ماييم وعلى افضل و اول و بهترين ما پس از پيامبر صلى الله عليه و آله و سلم است).
4 - عمربن اذينه از امام صادق عليه السلام كه فرمود: امير مؤمنان عليه السلام فرموده است:
هش داريد كه آن علمى كه آدم عليه السلام از آسمان به زمين آورد و همه فضيلتهايى كه پيامبران گذشته تا خاتم انبيا صلى الله عليه و آله و سلم داشته‌اند در ميان خاندان خاتم انبيا صلى الله عليه وآله و سلم است.
5 - امام صادق عليه السلام فرمود: علم كتاب - به خدا سوگند - نزد ماست، و آنچه وزير سليمان بن داوود عليهما السلام دارا بود تنها يك حرف از اسم اعظم بود و علم پاره اى از كتاب را در نزد خود داشت، خداوند درباره او فرموده: قال الذى عنده علم من الكتاب أنا آتيك به قبل ان يرتد اليك طرفك (2) (آن كس كه علمى از كتاب (يعنى پاره اى از كتاب) نزد او بود گفت: من آن (تخت بلقيس) را پيش از آن كه چشم به هم زنى برايت مى آورم). و درباره موسى عليه السلام فرمود: وكتبنا له في الالواح من كل شئ موعظة (3) (و براى او در الواح از هر چيزى (نه از همه چيز) پندى نوشتيم). و درباره عيسى عليه السلام فرمود: ولابين لكم بعض الذى تختلفون فيه (4) (و تا بيان كنم براى شما پاره اى از آنچه را كه در آن اختلاف مى كنيد (نه همه آنها
را). اما درباره على عليه السلام فرموده است: و من عنده علم الكتاب (و آن كس كه علم كتاب (يعنى همه كتاب) در نزد او است). و نيز فرموده است: ولا رطب ولا يابس الا في كتاب مبين (1) (و نه هيچ تر و خشكى مگر آن كه در كتابى روشن هست) و علم آن كتاب نزد آن حضرت است.
6 - ابو سعيد خدرى رضى الله عنه گويد: از رسول خدا صلى الله عليه و آله و سلم درباره اين آيه پرسيدم:
الذى عنده علم من الكتاب، فرمود: او وزير برادرم سليمان بن داوود است. و نيز از اين آيه پرسيدم: و من عنده علم الكتاب، فرمود: او برادرم على بن ابى طالب است.
7 - روايات چندى از امام باقر و امام صادق و امام كاظم و امام رضا عليهم السلام و زيد بن على و محمد بن حنفيه و سلمان فارسى وابوسعيد خدرى واسماعيل سدى وارد است كه گفته اند: من عنده علم الكتاب على بن ابى طالب عليه السلام است.
8 - از سعيد بن جبير پرسيدند: آيا من عنده علم الكتاب عبد الله بن سلام است؟
گفت: نه، چگونه مى تواند او باشد در صورتى كه اين آيه مكى است و عبد الله بن سلام پس از هجرت، در مدينه اسلام آورد؟!
9 - ابن عباس رضى الله عنه گويد: جز اين نيست كه من عنده علم الكتاب على عليه السلام است، كه همانا او عالم به تفسير و تأويل و ناسخ و منسوخ بود.
10 - محمدبن حنيفه رضى الله عنه گويد: نزد پدرم اميرمؤمنان على عليه السلام علم آغاز و انجام كتاب موجود است.
11 - قيس بن سعد بن عباده گويد: من عنده علم الكتاب على عليه السلام است.
معاوية بن ابى سفيان گفت: او عبد الله بن سلام است. قيس گفت: هادى در آيه انما انت منذر ولكل قوم هاد (2) (جز اين نيست كه تو بيم دهنده اى، و هر قومى را
هادى و رهنمايى هست) و شاهد در آيه افمن كان على بينة من ربه ويتلوه شاهد منه (1) (آيا آن كس كه از سوى پروردگارش برهانى روشن دارد و شاهدى به دنبال او است...) على عليه السلام است، زيرا پيامبر صلى الله عليه و آله و سلم در روز غدير خم او را بلند كرد و فرمود: (هر كه من مولاى اويم پس على مولاى او است)، و به او فرمود: (تو نسبت به من چون هارون نسبت به موسايى، جز آن كه پس از من پيامبرى نخواهد بود). معاويه در پاسخ سكوت كرد و نتوانست استدلال او را رد كند.
يكى از محققان گفته است: خداوند متعال به من و فضل عظيم و علم پيشين و لطف خويش، خاتم انبيا و شريفترين رسولان و گرامى ترين آفريدگان خود را برانگيخت پس از آن كه از پيامبران و بندگان خود عهد گرفته بود كه بايد به محمد صلى الله عليه و آله و سلم ايمان بياوريد و او را يارى دهيد:
(لتؤمنن به ولتنصرنه) (2) آن گاه چون با رسالت حبيب خود درهاى سعادت بزرگ و هدايت عظيم خويش را بر روى عرب و قريش به ويژه بنى هاشم گشود، فرمود: وانذر عشيرتك الاقربين (3) (خويشان نزديكتر (و خاندان برگزيده ات) را بيم ده)، عقل اقتضا مى كند كه بايد پس از پيامبر صلى الله عليه و آله و سلم عالم به جميع اسرار كتاب خدا مردى از تيره بنى هاشم باشد، زيرا از ساير تيره هاى قريش به آن حضرت نزديكتر است، و نيز بايد كسى باشد كه پيش از همه ايمان آورده باشد تا از همه اسرار رسالت و آنچه در آغاز وحى نازل شده آگاه باشد، و نيز پيوسته و در همه اوقات در كنار پيامبر بوده و نيكو از او متابعت كرده باشد تا از تمام اعمال و اقوال حضرتش با خبر باشد، و نيز از كودكى از كارهاى جاهلى منزه باشد تا بتواند آراسته به
اخلاق و آداب آن حضرت بوده و مانند فرزند بزرگ او باشد. و همه اين شرطها جز در على عليه السلام موجود نبوده است.
اما عبد الله بن سلام پس از هجرت ايمان آورد بنابر اين از شأن نزول سوره هايى كه در مكه نازل شده بى خبر بوده است، و چون چنين است پس از اسلامش نيز تأويل درست آنها را نمى دانسته است، وقتى سلمان فارسى كه عمر در از سيصد و پنجاه ساله خود را در راه فرا گيرى اسرار انجيل و تورات و زبور و كتابهاى پيامبران گذشته و قرآن كريم صرف نموده من عنده علم الكتاب نباشد زيرا شروط گذشته را فاقد بوده است، پس چگونه عبد الله بن سلام مى تواند باشد كه حتى انجيل را هم نخوانده و شروط گذشته نيز در او نبوده است؟ به علاوه آنچه از رئيس دين على عليه السلام در خطبه ها از اسرار و حقايق بروز نموده از او بروز نكرده است مانند فرمايش آن حضرت: سلونى قبل ان تفقدونى، فان بين جنبى علوما كالبحار الزواخر (از من بپرسيد پيش از آن كه مرا از دست بدهيد، كه ميان دو پهلوى من درياهاى خروشانى از علم و دانش موج مى زند)، و مانند آنچه از معارف و حكمتها در تأويلات و اسرار كتاب خدا از اولاد او امامان هدايت عليهم السلام صدور يافته است (1).
12 - ابوحيان اندلسى گويد: قتاده گفته است: (مراد، افرادى مانند عبد الله بن سلام و تميم دارى و سلمان فارسى است). و مجاهد گفته است: (فقط عبد الله بن سلام است). اما اين دو نظريه درست در نمى آيد مگر آن كه آيه مدنى باشد در حالى كه جمهور دانشمندان معتقدند كه آيه مكى است. و محمد بن حنفيه و امام باقر عليه السلام گفته اند: او على بن ابى طالب عليه السلام است (2).
13 - آلوسى گويد: محمد بن حنفيه و امام باقر عليه السلام گفته اند: مراد از آن كس على است، كرم الله وجهه. (1) روايات خاصه درباره من عنده علم الكتاب 14 - فيض كاشانى در تفسيرش از كتاب احتجاج روايت مى كند كه: مردى از على بن ابى طالب عليه السلام از برترين مناقبش پرسيد، حضرت اين آيه را خواند و فرمود: منظور از من عنده علم الكتاب من هستم. (2) 15 - على بن ابراهيم قمى از امام صادق عليه السلام كه فرمود: آن كه همه علم كتاب نزد او است اميرمؤمنان على عليه السلام است. از آن حضرت پرسيدند: آن كه همه علم كتاب نزد او است داناتر است يا آن كه علمى از كتاب نزد او است؟ فرمود: علم دومى در برابر علم اولى تنها به اندازه قطره اى است كه از آب دريا بر بال پشه مى نشيند. (3) 16 - امام صادق عليه السلام فرمود: علم كتاب به خدا سوگند همه اش نزد ماست، به خدا سوگند همه اش نزد ماست.
17 - عياشى روايت كرده كه به امام باقر عليه السلام گفتند: اين پسر عبد الله بن سلام پندارد كه پدرش همان كسى است كه خداوند در حق او فرموده است: (آن كس كه علم كتاب نزد او است). فرمود: دروغ مى گويد، آن كس على بن ابى طالب عليه السلام است (4).
پس از آن كه با ملاحظه اين اخبار روشن شد كه مراد از آن كس كه علم كتاب
نزد او است سرور اوصيا على عليه السلام است، بايد دانست كه آن حضرت دو گونه گواهى بر حقانيت رسالت خاتم انبيا صلى الله عليه و آله و سلم داده است: گواهى قولى و گواهى فعلى، يعنى در گفتار و كردار مؤيد رسالت آن حضرت بوده است. على عليه السلام با گفتار خود كه نمونه عالى معارف و آيت در فصاحت و بلاغت بود بارها و بارها به رسالت آن حضرت اقرار كرده است، و نيز در عمل مو به مو دستورات آن حضرت را به كار مى برد.
در اينجا بسيار مايلم سخنى را كه علامه آية الله خوئى رحمه الله در تفسير خود پيرامون تصديق على عليه السلام نسبت به رسالت پيامبر صلى الله عليه و آله و سلم گفته است بياورم. او گويد:
(تصديق على عليه السلام با آن مهارت در بلاغت و معارف و ديگر علوم، نسبت به اعجاز قرآن خود دليل مستقلى است بر آن كه قرآن وحى الهى است. زيرا اين تصديق نمى تواند از روى جهل و فريب خوردگى باشد. چگونه، حال آن كه او خداوند فصاحت و بلاغت است و همه علوم اسلامى از او سرچشمه مى گيرد و او نمونه عالى در معارف است، و مخالف و موافق به نبوغ و فضل او اقرار دارند؟! و نيز اين تصديق نمى تواند تصديقى صورى و ناشى از منفعت دوستى و جاه طلبى و مال دوستى باشد، چگونه، حال آن كه او منار زهد و تقواست و سخت از دنيا وزر و زيور آن رو يگردان بود، و آن گاه كه زعامت مسلمانان به او پيشنهاد شد بدين شرط كه به روش خلفاى پيشين (ابو بكر وعمر) عمل كند، نپذيرفت و از آن دست كشيد. و او بود كه حتى براى چند روز اندكى هم با معاويه كنار نيامد و او را در پست خود باقى نگذاشت با اين كه مى دانست عزل او از حكومت چه عواقب وخيمى را در پى خواهد داشت. بنابر اين بايد تصديق او به اعجاز قرآن كريم تصديقى حقيقى و مطابق با واقعيت بوده و از ايمان راستين سرچشمه گرفته
باشد. و اين همان مطلب درست و واقعيت مطلوب است). (1) واقدى مورخ نيز نظير چنين سخنى دارد، وى گويد: على عليه السلام از معجزات پيامبر صلى الله عليه و آله و سلم بود مانند معجزه عصا براى موسى عليه السلام و زنده كردن مردگان براى عيسى عليه السلام. (2) اشكال كسى كه منكر اصل خود پيامبر صلى الله عليه و آله و سلم است گواهى كسى كه فرع است يعنى على عليه السلام براى او حجيت ندارد و نمى تواند رفع خصومت كند، پس چگونه خداوند گواهى چنين كسى را دليل ثبوت نبوت مى داند و با آن بر منكران نبوت و رسالت احتجاج مى نمايد؟
پاسخ بسنده كردن به گواهى فرع و پذيرفتن آن زمانى روا نيست كه مستند به صرف اقرار و اعتراف باشد با قطع نظر از ظهور مقام و درجه او كه او عالم به كتاب است و از هر چيزى آگاه است و بر اظهار معجزات وخوارق عادات تواناست كه اين هم عقلا ملازم با عصمت و راستى است.
اما اگر اين مقامات را براى شاهد در نظر بگيريم - با توجه به اين كه در آيه به نام هم ذكر نشده بلكه به وصف ذكر شده تا شخص منكر در گواهى او بينديشد و به حقانيت او پى ببرد - و بعد به سخن او استشهاد كنيم اين اشكال پيش نخواهد آمد و قطع خصومت خواهد نمود و ضرورتا اثبات كننده دعوى رسالت است گرچه شخص منكر اقرار نورزد.
با توضيحات فوق، روشن شد كه مراد از آن كس كه علم كتاب نزد او است على عليه السلام است و گواهى حضرتش بر حقانيت رسالت پيامبر صلى الله عليه و آله و سلم با گفتار و كردار بوده است و آن حضرت با داشتن مقامات فوق به منزله يكى از معجزات رسول خدا صلى الله عليه و آله و سلم بوده است.
اقوال ديگر در آيه و پاسخ آنها درباره تعيين اين شخص در آيه اقوال ديگرى هست كه آنها را با پاسخش در اينجا مى آوريم:
برخى گفته اند: مراد، كسانى از اهل كتابند كه اسلام آوردند مانند عبد الله بن سلام و تميم دارى و سلمان فارسى.
اما اين سخن مردود است زيرا اين سوره مكى است و اينان در مدينه ايمان آوردند. ابوحيان اندلسى گفته است: جمهور دانشمندان بر آنند كه اين سوره مكى است. (1) وطبرى گفته است: ابوبشر گويد: به ابو سعيد خدرى گفتم: اين كس عبد الله بن سلام است؟ گفت: اين سوره مكى است، پس چگونه مى تواند عبد الله بن سلام باشد؟ (2) و قرطبى گويد: ابن جبير گفته است: اين سوره مكى است و عبد الله بن سلام بعد از نزول اين سوره در مدينه اسلام آورد، بنابر اين آيه با او انطباق ندارد. (3) آلوسى گويد: از شبهه ابن جبير اين گونه جواب داده اند كه (اين سوره مكى است ولى برخى از آيات آن مدنى است، و اين آيه از آيات مدنى آن است).
ولى تو مى دانى كه اثبات اين مطلب نيازمند نقل است و بايد از طريق نقل ثابت شود (و چنين نقلى نرسيده است)... وشعبى منكر است كه آيه اى از قرآن درباره عبد الله بن سلام نازل شده باشد. (1) فخر رازى گويد: اثبات نبوت با گفتار يكى دو نفرى كه از دروغ گفتن معصوم نيستند روا نيست، و اين سؤالى است كه مطرح است. (2) اشكال اگر گويى: آيه ديگرى در قرآن كريم هست كه صريحا مى گويد يكى از بنى اسرائيل گواهى بر صحت رسالت و نبوت پيامبر اسلام صلى الله عليه و آله و سلم داده است و آن آيه اين است: قل أرايتم ان كان من عند الله وكفرتم به وشهد شاهد من بنى اسرائيل على مثله فامن واستكبرتم ان الله لايهدى القوم الظالمين. (3) (به مشركان مكه بگو: بگوييد بدانم اگر اين قرآن از سوى خدا باشد وشما بدان كافر شويد و شاهدى از بنى اسرائيل بر مثل آن گواهى داد و ايمان آورد و شما تكبر ورزيديد و ايمان نياورديد (آيا شما گمراه نخواهيد بود)؟ خداوند گروه ستمكاران را راه نمى نمايد). بنابر اين ترديدى نمى ماند كه من عنده علم الكتاب هم همان شخص بنى اسرائيلى يعنى عبد الله بن سلام است.
پاسخ گرچه برخى از مفسران گفته اند آن شخص در آيه بالا عبد الله بن سلام است، ولى درست نيست و با تاريخ سازگارى ندارد زيرا سوره احقاف مكى است و
عبد الله در مدينه اسلام آورده، پس اين آيه قبلا نازل شده بود. وانگهى طبرى در تفسيرش گويد: اهل تأويل در اين آيه اختلاف دارند، برخى گفته اند: مراد از (مثل آن) تورات است و مراد از شاهد موسى عليه السلام است. و نيز از داوود درباره اين آيه پرسيدند، وى گفت: عامر از مسروق نقل نموده كه وى گفته است: به خدا سوگند، اين آيه درباره عبد الله بن سلام نازل نشده، زيرا اسلام عبد الله در مدينه بوده است. و اين آيه مكى است و درباره خصومت و درگيرى پيامبر صلى الله عليه و آله و سلم با قوم خود نازل شده است. بنابر اين (مثل قرآن) تورات است و موسى هم مثل محمد صلى الله عليه و آله و سلم است، و بنى اسرائيل ايمان به تورات و رسولشان آوردند وشما به پيامبر خود كافر شديد. (1) خلاصه مطلب آن كه: شاهدى براى تفسير آن به عبد الله بن سلام در دست نيست بلكه شاهد بر خلاف آن موجود است و آن مكى بودن اين سوره است. و اين تو هم كه اصل سوره مكى است ولى اين آيه مدنى است استنباط گوينده است و دليلى بر آن وجود ندارد بنابر اين حجت نيست، و استدلال و احتجاج به چيزى كه حجيت ندارد عقلا قبيح است، پس چگونه خداوند متعال به چيزى كه حجيت ندارد احتجاج مى نمايد و آن را حجت كافى و قاطع خصومت مى شمارد؟
برخى ديگر گفته اند: (مكى بودن آيه منافات ندارد با اين كه خبر از گواهيى دهد كه بعدا صورت مى گيرد). اشكال اين سخن آن است كه احتجاج و استدلال به دليلى است كه فعلا موجود نيست! و چه معنا دارد كه خداوند متعال با گروهى كه به پيامبر صلى الله عليه و آله و سلم مى گفتند: تو پيامبر نيستى، چنين احتجاج كند و بگويد: شما
امروز او را تصديق كنيد، زيرا چند سال بعد برخى از عالمان اهل كتاب به نبوت او گواهى خواهند داد؟!
اشكال ممكن است كسى بگويد: مراد از من عنده علم الكتاب خداوند است، گويى عبارت آيه چنين است:
(همين بس است كه خداوندى كه علم كتاب نزد او است گواه باشد).
پاسخ اين عطف، عطف ذات همراه با صفتش به خود ذات (بدون صفت) خواهد بود، و اين عطف نادرست و نارواست. علاوه آن كه اين قول با اخبار بسيارى كه مراد از آن را على بن ابى طالب عليه السلام مى داند منافات دارد.
از بيانات گذشته روشن شد كه آيه با هيچ يك از عالمان يهود مانند عبد الله بن سلام و امثال او منطبق نمى شود، زيرا سوره مكى است و اسلام آنان به اتفاق جمهور در مدينه بوده است، و چون بر آنان منطبق نمى شود لاجرم با اميرمؤمنان عليه السلام انطباق مى يابد، زيرا اقوال مفسران از اين چند نظريه بيرون نيست و هنگامى كه نظريه هاى ديگر باطل شد نظريه ما اثبات مى گردد.
كدام كتاب؟
برخى گفته اند: مراد از كتاب، تورات و انجيل است، و اين قول كسانى است كه من عنده علم الكتاب را عالمان اهل كتاب مى دانند، و بطلان اين نظريه روشن شد، زيرا اهل كتاب در مدينه اسلام آوردند نه در مكه. برخى ديگر گفته اند:
مراد، تورات است. بطلان اين نيز روشن است. برخى ديگر گفته اند: مراد، لوح
محفوظ است، و اين قول كسانى است كه مراد از من را خداوند دانسته اند، و بطلان اين نظريه نيز به اثبات رسيد. برخى ديگر گفته اند: مراد، قرآن كريم است.
يعنى كسى كه همه علوم آن را دريافته و به تمام اسرار آن آگاه است و تأويل و تنزيل، ظاهر و باطن، ناسخ و منسوخ، محكم و متشابه، مطلق ومقيد ومجمل و مبين آن را به خوبى مى داند. گواهى چنين كسى براى حقانيت نبوت پيامبر اسلام صلى الله عليه و آله و سلم كافى است و او كسى جز اميرمؤمنان على عليه السلام نمى باشد.
اشكال اين عموميت و جامعيت را از كجا اثبات مى كنيد، و به چه دليل بايد آن شاهد، علم به تمام كتاب داشته باشد؟
پاسخ اضافه كلمه علم به كتاب اين عموميت را مى رساند، بنابر اين مراد آيه علم به تمام كتاب است نه قسمتى از آن، كتابى كه بيان همه چيز در آن هست. و اين علم جامع به كتاب، ملازم با كمال عصمت و پاكى است و جز براى اميرمؤمنان عليه السلام براى ديگرى حاصل نيست.
بايد دانست كه علم به ظاهر و باطن كتاب، كسبى نيست بلكه افاضه اى است از سوى خداوند و بخشش بزرگى است كه جز كسانى كه داراى فضايل بزرگ اخلاقى از جمله ملكه عصمت و طهارتند كسى شايستگى آن را ندارد. اين گونه علم را خداوند به هر كسى بر اساس ظرفيت و مراتب استعداد وى مى بخشد، از اين رو مى بينيم كه انبيا عليهم السلام در علم و كمال متفاوتند، برخى يك حرف، برخى دو حرف، برخى سه حرف و بيشتر به آنان داده شده. و همه اين علم به هيچ يك از انبيا داده نشده مگر به پيامبر ما صلى الله عليه و آله و سلم و اوصياى بزرگوار او عليهم السلام، البته اين منع از
سوى مبدأ فياض نيست بلكه به جهت قابليتهاى محدود آنهاست.
اين تماميت و عموميت علم براى پيامبر صلى الله عليه و آله و سلم و اوصياى حضرتش دليل است بر آن كه آنان همه درجات ظاهر و باطن كمال را پيموده اند و هزاران پله را زير پا نهاده و به اوج كمال دست يافته اند، آنجا كه ديگر فوق آن درجه و مرتبه اى تصور ندارد. در زيارت جامعه كبيره وارد است:
فبلغ الله بكم اشرف محل المكرمين، واعلى منازل المقربين، وارفع درجات المرسلين، حيث لايلحقه لاحق، ولايفوقه فائق، ولايسبقه سابق، ولايطمع في ادراكه طامع.
(خداوند شما را به شريفترين جايگاه گراميان، و برترين منازل مقربان، و بالاترين درجات رسولان رسانده است، آنجا كه هيچ كس بدان نرسد، و هيچ بالا رونده اى به اوج آن دست نيابد، و هيچ پيشى گيرنده اى بر آن سبقت نجويد، و هيچ كس در ادراك آن طمع نبندد).
بنابر اين، آيه شريفه دلالت دارد بر آن كه همه علم كتاب نزد مولا اميرمؤمنان و امامان معصوم از اولاد او عليهم السلام است، و نيز مى رساند كه آنان داناتر وبرتر از ساير پيامبران اولوا العزم عليهم السلام اند، زيرا علم آن پيامبران محدود بوده و علم همه كتاب را در اختيار نداشته اند، و اين مطلب را در گذشته به اثبات رسانديم.
چنان كه در گذشته گفتيم در قرآن كريم درباره وزير و وصى حضرت سليمان عليه السلام آمده است كه او علمى از كتاب را در اختيار داشت (1) نه همه آن را، خواه آن كتاب لوح محفوظ باشد يا جنس كتابهاى آسمانى يا كتاب سليمان.
در حديثى طولانى از اميرمؤمنان عليه السلام روايت است كه فرمود: پيامبر شما نزد خداوند گرامى تر است يا سليمان عليه السلام؟ گفتند: پيامبر ما، اى اميرمؤمنان، فرمود:
پس وصى پيامبر شما نيز از وصى سليمان عليه السلام گرامى تر است، زيرا وصى سليمان عليه السلام يك حرف از اسم اعظم خدا را در اختيار داشت و با همان يك حرف از خدا خواست و خداوند زمين ميان او و تخت بلقيس را فرو برد و او در كمتر از يك چشم به هم زدن تخت را گرفت و آورد، ولى در نزد ما هفتاد و دو حرف از اسم اعظم خدا هست و يك حرف را خداوند براى خود نگه داشته و به احدى از آفريدگانش نداده است.
گفتند: اى اميرمؤمنان، اگر اين اسم اعظم نزد شماست پس در جنگ با معاويه و ديگران چه نيازى به ياران داريد و چرا دوباره مردم را به جنگ با او فرا مى خوانيد؟ حضرت اين آيه را خواند: بل عباد مكرمون. لايسبقونه بالقول و هم بامره يعملون (1) (بلكه بندگانى گرامى اند كه در گفتار بر او سبقت نگيرند و تنها به فرمان او عمل مى كنند)، و فرمود: من اين قوم را به جنگ با معاويه فرا مى خوانم تا حجت استوار گردد و آزمايش الهى انجام يابد. (2)
فصل 4 3 - آيه مباهله ديگر از آياتى كه بر برترى على مرتضى عليه السلام بر همه پيامبران غير از پيامبر اسلام صلى الله عليه و آله و سلم دلالت دارد آيه مباهله است:
فمن حاجك فيه من بعد ماجاءك من العلم فقل تعالوا ندع ابناءنا وابناءكم و نساءنا ونساءكم وانفسنا وانفسكم ثم نبتهل فنجعل لعنة الله على الكاذبين (1) (پس هر كه درباره آن (قرآن يا عيسى) با تو به بحث و مجادله پرداخت پس از آن كه علم آن به تو رسيد، پس بگو: بياييد ما وشما فرزندان و زنان و جانهاى خويش را بخوانيم آن گاه به درگاه خدا زارى كنيم و در حق يكديگر نفرين كنيم و لعنت خدا را بر هر كدام از ما دو گروه كه دروغگوست قرار دهيم).
شأن نزول آيه از مسائلى كه به حد ضروريات اوليه و امور مسلم رسيده است نزول آيه مباهله در حق اهل عبا و پنج تن برگزيده خدا عليهم السلام است، به گونه اى كه اين مطلب را بسيارى از محدثان و مفسران و مورخان و متكلمان در كتابهاى خود آورده و
جزء مسائل مسلم و غير قابل ترديد انگاشته اند، بلكه بيشتر مسلمانان قائلند كه پيامبر صلى الله عليه و آله و سلم در داستان مباهله با نصاراى نجران از زنان جز پاره تن خود فاطمه عليها السلام، و از فرزندان جز دو نوه و گلهاى خود حسن و حسين عليهما السلام، و از جانها (كسانى كه به منزله جانند يا حكم خود شخص را دارند) جز برادرش على عليه السلام را كه نسبت به او منزلت هارون با موسى عليه السلام را داشت، فرا نخواند. اينانند اهل اين آيه، و بسيارى از علماى عامه نزول اين آيه را درباره آنان ذكر كرده اند، از جمله:
1 - محمدبن جرير طبرى در تفسير خود گويد: پيامبر صبح زود بيرون آمد در حالى كه حسين را در آغوش و دست حسن را در دست گرفته و فاطمه پشت سر حضرتش حركت مى كرد - درود خدا بر همه آنان باد. (1) 2 - حاكم نيشابورى در (مستدرك) وابونعيم در (دلائل) از جابربن عبد الله انصارى آورده اند كه گفت: عاقب و سيد (دو تن از سران نصاراى نجران) بر رسول خدا صلى الله عليه و آله و سلم وارد شدند و حضرت آنان را به اسلام دعوت نمود... (و داستان را ادامه مى دهد تا آنجا كه گويد) پس آنها را به نفرين در حق يكديگر فراخواند و آنان وعده دادند. فردا صبح رسول خدا صلى الله عليه و آله و سلم دست على و فاطمه و حسن و حسين را گرفت و آمد و كسى را نزد آنان فرستاد اما آنان نپذيرفتند... (و در آخر سخن درباره معناى آيه گويد) مراد از انفسنا رسول خدا صلى الله عليه و آله و سلم وعلى، و از ابناءنا حسن و حسين، و از نساءنا فاطمه عليهم السلام مى باشد. (2) 3 - جارالله زمخشرى گويد: پس نصاراى نجران نزد رسول خدا صلى الله عليه و آله و سلم آمدند در حالى كه آن حضرت، حسين را در آغوش و دست حسن را در دست گرفته و فاطمه در پشت سر آن حضرت وعلى در پشت سر فاطمه عليهم السلام در حركت بود و
پيامبر صلى الله عليه و آله و سلم به آنان مى فرمود: هر گاه من دعا كردم شما آمين بگوييد. اسقف نصارا به همراهان گفت: (اى گروه نصارا، من چهره هايى را مى بينم كه اگر خداوند بخواهد كوهى را به خاطر آنان از جا مى كند، با آنان مباهله نكنيد كه به هلاكت مى رسيد)... و در اين حادثه دليلى بر فضيلت اصحاب كساء هست كه دليلى از آن قوى تر وجود ندارد. (1) 4 - فخر رازى گويد: چون پيامبر صلى الله عليه و آله و سلم دلائل كافى براى نجرانيان آورد ولى آنان بر جهل و نادانى خود پافشارى كردند، به آنان فرمود: خداوند مرا امر فرموده كه اگر حجت را نپذيريد با شما مباهله كنم. گفتند: ما مىرويم در كار خود مىانديشيم سپس حضور شما مىرسيم. چون بازگشتند به عاقب كه رايزن آنان بود گفتند: اى عبد المسيح، نظر شما چيست؟ گفت: اى ترسايان، به خدا سوگند شما به خوبى مى دانيد كه محمد پيامبرى است كه از جانب خدا فرستاده شده است و سخن درستى را هم درباره صاحب شما (عيسى عليه السلام) آورده است...
پيامبر صلى الله عليه و آله و سلم در حالى كه عبايى از موى سياه بر دوش داشت بيرون شد و حسين را در آغوش و دست حسن را به دست گرفته و فاطمه پشت سر او وعلى رضى الله عنه پشت سر فاطمه در حركت بود، و پيامبر صلى الله عليه و آله و سلم مى گفت: هر گاه من دعا كردم شما آمين گوييد. اسقف نجران كه اين صحنه را مشاهده كرد گفت: (اى ترسايان، من چهره هايى را مى بينم كه اگر از خدا بخواهند تا كوهى را از جا بركند خداوند چنان كند، پس با آنان مباهله نكنيد كه هلاك مى شويد و ديگر تا روز قيامت يك نفر نصرانى بر روى زمين باقى نخواهد ماند)...
و روايت شده است كه: (چون پيامبر صلى الله عليه و آله و سلم با آن عباى مويين بيرون شد حسن رضى الله عنه آمد و پيامبر او را به زير عبا برد، سپس حسين رضى الله عنه آمد او را نيز زير عبا
برد، سپس فاطمه و سپس على - رضى الله عنهما - آمدند، آن گاه پيامبر صلى الله عليه و آله و سلم آيه تطهير را خواند: انما يريد الله...) (1). و بدان كه اين روايت به منزله روايتى است كه صحت آن در ميان اهل تفسير و حديث مورد اتفاق است. (2) 5 - قرطبى گويد: ابناءنا دليل آن است كه نوه هاى دخترى را نيز فرزند نامند، زيرا پيامبر صلى الله عليه و آله و سلم حسن و حسين را با خود آورد و فاطمه پشت سر آن حضرت و على پشت سر فاطمه در حركت بود و پيامبر صلى الله عليه و آله و سلم به آنان مى گفت: هر گاه من دعا كردم شما آمين گوييد. (3) 6 - سبط ابن جوزى گويد: (چون آيه ندع ابناءنا وابناءكم نازل شد رسول خدا صلى الله عليه و آله و سلم على و فاطمه وحسن و حسين عليهم السلام را فراخواند و گفت: خداوندا، اينان اهل منند). (4) و عين همين عبارت را ابوحيان اندلسى (5) و احمد حنبل (6) و گنجى شافعى (7) آورده اند.
اين اقوالى كه در شأن نزول آيه آورديم قطره اى از دريا و ذره اى از صحراى بى كران است، براى اطلاع بيشتر رجوع كنيد به كتاب (احقاق الحق) 3 / 46 - 79.
و در اينجا خوب است شقوقى را كه در آيه احتمال مى رود از زبان محقق دانشمند استاد محمدتقى فلسفى - كه خداوند او را از گزند حوادث مصون بدارد - بياوريم. ايشان گويند:
مباهله پنج تن اهل كساء و برگزيدگان الهى عليهم السلام با نصاراى نجران از نظر عقلى
چهار گونه تصور دارد: 1) دعاى هر دو طرف مستجاب شود و هر دو دسته هلاك گردند. 2) دعاى هيچ كدام مستجاب نشود، و اين امر سبب شود تا هر دو گروه كه از سردمداران اجتماع و مبلغان دين بوده اند از نظر مردم بيفتند و ارزش آنان ساقط شود. 3) دعاى نجرانيان مستجاب شود و گروه مخالف آنان گرفتار عذاب الهى شود. 4) دعاى خاندان پيامبر صلى الله عليه و آله و سلم مستجاب شود و نجرانيان دچار عذاب و هلاكت گردند.
هر يك از اين احتمالات كه غالب شود موجب آن است كه طرفين دعوا جانب احتياط گيرند و از اقدام به مباهله خوددارى نمايند، زيرا در اين كار احتمال هلاكت و برافتادن از صحنه حيات و گرفتارى به عذاب است. با توجه به اين نكته معلوم مى شود كه خاندان پيامبر صلى الله عليه و آله و سلم در برترين مرحله يقين به حقانيت خود قرار داشتند، و اگر كمترين ترديد و اضطرابى در آنان وجود داشت هرگز به اين امر خطير اقدام نمى كردند. زيرا در اين اقدام دو احتمال بود: يا به عذاب و هلاكت مى رسيدند و يا از نظر مردم مى افتادند و قدر و قيمت آنان نزد مردم كاهش مى يافت. روى همين وسوسه ها و ترديدها بود كه نجرانيان بازگشتند و جرأت بر مباهله پيدا نكردند و پس از آن كه به اين كار حاضر نشدند رسول خدا صلى الله عليه و آله و سلم فرمود: (هلاكت بر نجرانيان سايه افكند، و اگر ملاعنه و مباهله مى كردند همگى به بوزينگان و خوكها مسخ مىگشتند و اين بيابان بر آنان پر از شعله هاى آتش مى شد، و خداوند نجران و نجرانيان را از ريشه بر مى انداخت حتى مرغان بر شاخسار درختان را، و يك سال نمى گذشت كه همگى نابود مى شدند). (1)
شايد اين معنى كه هيچ گونه وسوسه و شك و ترديد و اضطرابى به آن بزرگواران دست نداد و اين كه مباهله تنها ميان پيامبر صلى الله عليه و آله و سلم و نجرانيان نبود بلكه همه پنج تن عليهم السلام طرف دعوا بودند از دقت در خود آيه شريفه به دست آيد.
علامه طباطبائى رحمه الله گويد: در اينجا نكته اى است و آن اين كه: خداوند به پيامبر صلى الله عليه و آله و سلم فرموده است: (پس از آن كه دانش آن به تو رسيد مباهله كن)، و اين مى رساند كه چون تو يقين به حقانيت خويش دارى دل خوش دار كه به اذن خدا پيروز مى شوى و خدا ياور توست و هيچ گاه تو را تنها نخواهد گذارد.
و نيز گويد: مباهله و ملاعنه گرچه به حسب ظاهر ميان احتجاج گونه اى بود ميان پيامبر صلى الله عليه و آله و سلم و نجرانيان، ولى اين دعوت عموميت داشت و فرزندان و زنان را نيز شامل بود تا دليل اطمينان داعى به حقانيت و راستى دعوت خود باشد، زيرا خداوند مهر و محبت زن و فرزند را در دل انسان به وديعت نهاده و انسان در راه نگهدارى آنان جانفشانى مى كند و به خاطر حمايت از آنان و غيرت بر آنان خود را به خطر مى اندازد، ولى مى بينيم كه پيامبر صلى الله عليه و آله و سلم آنان را به همراه خود مى آورد حتى فرزندان را كه طبيعتا علاقه بيشترى به آنان دارد جلو مى اندازد!
و نيز گويد: اين كه فرموده است: (پس لعنت خدا را قرار مى دهيم) بيان حال ابتهال و زارى آنان به درگاه خداست، و اين كه فرموده: (قرار مى دهيم) و
نفرموده: (از خدا مى خواهيم كه چنين كند) اشاره به اين است كه اين دعا غير قابل رد است و حتما مستجاب مى شود زيرا وسيله اى است براى امتياز حق از باطل.
و نيز گويد: منظور از الكاذبين (دروغگويان) گروه خاصى از آنهاست نه هر دروغگويى در هر جا و هر كه باشد، مراد دروغگويانى است كه در طرفين اين احتجاج ميان پيامبر صلى الله عليه و آله و سلم و نجرانيان قرار دارند، كه يك طرف دعوا مى گفت:
خدا يكى است و عيسى بنده و رسول خداست، و طرف ديگر دعوا مى گفت:
عيسى پسر خداست و خدا يكى از اقنوم است. بنابر اين واضح است كه اگر دعوا و مباهله ميان شخص پيامبر صلى الله عليه و آله و سلم و نصاراى نجران بود - يعنى يك طرف دعوا يك نفر و طرف ديگر دعوا گروهى بودند - بايد طور ديگرى تعبير مى آورد كه قابل انطباق بر مفرد و جمع باشد، مثلا مى فرمود: فنجعل لعنة الله على من كان كاذبا. در صورتى كه چنين نگفت، و همين دلالت دارد كه هر دو طرف دعوا جمع و گروه بوده اند. و اين مى رساند كه حاضران در مباهله همگى شريك در دعوا بوده اند و عنوان كذب بر همگى اطلاق مى گرديده است. پس معلوم شد كه كسانى كه با رسول خدا صلى الله عليه و آله و سلم در اين مباهله شركت داشتند يعنى على و فاطمه وحسن و حسين عليهم السلام در اين دعوا و دعوت شريك رسول خدا صلى الله عليه و آله و سلم بوده اند، و اين برترين و بالاترين منقبتى است كه خداوند ويژه خاندان پيامبر خود صلى الله عليه و آله و سلم نموده است همان طور كه از ميان مردان و زنان و فرزندان امت تنها آنان را به نام جان و زن و فرزند پيامبر صلى الله عليه و آله و سلم خوانده است. (1) مراغى در تفسير خود گويد: اين كه در مباهله، فرزندان و زنان را بر انفس مقدم داشت با آن كه يك مرد هميشه خود را فداى آنان مى كند و هيچ گاه آنان را
به خطر نمى اندازد، براى آن است كه پيامبر صلى الله عليه و آله و سلم اطمينان كامل و يقين قطعى داشت كه حق با او است و در اين كار كمترين خطرى متوجه خاندانش نخواهد شد. (1) زمخشرى گويد: اگر گويى: دعوت به مباهله براى آن بود كه دروغگو در طرفين دعوا مشخص شود و اين چيزى بود ميان پيامبر صلى الله عليه و آله و سلم و آنان كه او را تكذيب مى كردند، پس چرا فرزندان و زنان را نيز با خود آورد؟ گويم: اين دليل آن است كه او به كار خود و حقانيت خويش اطمينان كامل داشت، زيرا جرأت كرد كه عزيزان و پاره هاى جگر خود و محبوبترين مردم در نظر خود را به مخاطره اندازد... و اين كه در ميان همه عزيزان، فرزندان و زنان را انتخاب كرد براى آن است كه اينان از همه عزيزتر و دلبندترند و يك مرد هميشه در راه آنان جانفشانى مى كند، و آوردن آنان در اين صحنه خطرناك به جهت اطمينان به حقانيت خود است... و اين كه زنان و فرزندان را بر انفس مقدم داشت مى خواست به مقام و الا و منزلت نزديك آنان آگهى دهد و اعلام بدارد كه آنان حتى از جان عزيزترند. (2) علامه سيد شرف الدين رحمه الله گويد: در اينجا نكته اى است كه تنها عالمان علم بلاغت به عمق آن مىرسند و راسخان در علم و عارفان به اسرار قرآن قدر آن را مى شناسند و آن اين كه: آيه كريمه ظهور دارد در عموميت فرزندان و زنان و انفس چنان كه علماى علم بيان گواهند و كسانى كه مى دانند جمع مضاف، حقيقت در استغراق است اين مطلب را به خوبى مى دانند.
اما اين عمومات از آن جهت در خصوص آنان اطلاق شده است كه آنان چند
نفر نمونه هاى اسلام و كامل ترين مردم و برگزيدگان عالم و بهترين بهترينان از فرزندان آدمند و روحانيت اسلامى و خلوص عبوديتى كه در آنان است در هيچ يك از آفريدگان وجود ندارد، بنابر اين دعوت آنان براى مباهله در حكم دعوت همگان است و حضور همان چند نفر به منزله حضور همه امت است و آمين گفتن آنان بر دعاى پيامبر صلى الله عليه و آله و سلم كافى است و نيازى به آمين ديگران ندارد. با توجه به اين مطلب روا مى شود كه آن عمومات بر خصوص همين چند تن اطلاق گردد. و هر كه در اسرار كتاب با حكمت الهى غور كند و در آن بينديشد و بر اهداف آن آگاهى يابد خواهد دانست كه اطلاق اين عمومات بر خصوص آنان نظير محتواى اين شعر است كه:
ليس على الله بمستنكر * ان يجمع العالم في واحد (هرگز از خداوند ناخوشايند و ناممكن نيست كه همه عالم را در يك شخص فراهم آورد).
يك نكته جالب: اين كه پيامبر صلى الله عليه و آله و سلم از ميان انفس، على و از ميان زنان زهرا را برگزيد و آورد اما از ميان فرزندان دو تن را آورد و اكتفا به يكى نكرد دليل همان مطلبى است كه ما گفتيم كه آنان از همه برترند، زيرا چون براى على و فاطمه نظيرى در ميان انفس و زنها نبود وجود همين دو تن كافى بود، بر خلاف حسن و حسين كه وجود يكى از آن دو از وجود ديگرى بى نياز نمى كرد زيرا هر دو برابر بودند و اگر تنها يكى از آنها را فرا مى خواند ترجيح بلا مرجح بود و اين كار با عدل و حكمت سازگارى نداشت. آرى اگر در ميان فرزندان كسان ديگرى همتاى آن دو پيدا مى شدند پيامبر آنان را نيز فرا مى خواند چنان كه اگر براى على و فاطمه نيز در ميان انفس و زنان نظيرى بود بر اساس قانون حكمت و عدل و
مساوات تنها آن دو تن را بر نمىگزيد و ديگران را نيز با خود مى آورد. (1) استفاده برترى على عليه السلام از آيه مباهله بهترين دليل برترى على عليه السلام از همه افراد بشر حتى از انبيا عليهم السلام غير از پيامبر اسلام صلى الله عليه و آله و سلم همين آيه است، زيرا خداوند او را نفس پيامبر صلى الله عليه و آله و سلم خوانده است، و از روايات و گفتار مورخان و محدثان بر مى آيد كه مراد از انفسنا على عليه السلام است.
محمد بن طلحه شافعى ضمن بيانى در فضيلت زهرا عليها السلام در اين آيه، گويد:
اين كه پيامبر صلى الله عليه و آله و سلم فاطمه را ميان خود و ميان على عليه السلام كه به منزله جان او بوده است قرار داد دليل بر آن است كه مى خواست فاطمه از هر سو حراست گردد و بدين سبب اهميت شأن او روشن شود، زيرا حراست با احاطه انفس بيش از حراست با احاطه ابناء است. (2) ابن حجر هيتمى گويد: دارقطنى روايت كرده است كه: على عليه السلام در روز شورى با حاضران احتجاج كرد و گفت: شما را به خدا سوگند كه آيا در ميان شما كسى هست كه خويشاونديش از من به رسول خدا صلى الله عليه و آله و سلم نزديكتر باشد؟ و غير از من كسى هست كه پيامبر صلى الله عليه و آله و سلم او را نفس خود قرار داده و فرزندان او را فرزندان خود و زن او را زن خود قرار داده باشد؟ گفتند: نه، خدايا. (3) فخر رازى گويد: در رى مردى بود به نام محمود بن حسن حمصى كه معلم شيعيان دوازده امامى بود. وى مى پنداشت كه على رضى الله عنه از همه پيامبران غير از حضرت محمد صلى الله عليه و آله و سلم افضل است و دليل او آيه انفسنا بود. مى گفت: مراد از انفسنا نمى تواند خود محمد صلى الله عليه و آله و سلم باشد، زيرا انسان هيچ گاه خودش را دعوت
نمى كند، پس مراد از آن كس ديگرى است، و همه اجماع دارند بر آن كه مراد على بن ابى طالب رضى الله عنه است. بنابر اين آيه دلالت دارد بر آن كه نفس على همان نفس محمد صلى الله عليه و آله و سلم است. و نيز نمى تواند نفس او عين نفس آن حضرت باشد پس مراد آن است كه نفس او مانند نفس آن حضرت است، و اين مقتضى مساوات از همه جهت است، ولى مسأله نبوت و فضيلت به دلايلى از اين عموم بيرون است، زيرا محمد صلى الله عليه و آله و سلم پيامبر بود وعلى نبود و نيز اجماع منعقد است بر آن كه محمد صلى الله عليه و آله و سلم از على رضى الله عنه افضل است، مى ماند بقيه فضايل كه در آنها با يكديگر برابرند، و چون اجماع قائم است كه محمد صلى الله عليه و آله و سلم از ساير پيامبران عليهم السلام افضل است پس على عليه السلام نيز افضل از آنان مى باشد. اين است وجه استدلال به ظاهر اين آيه. (1) در تأييد اين استدلال به آيه شريفه حديثى است كه مورد قبول موافق و مخالف است و آن سخن رسول خدا صلى الله عليه و آله و سلم است كه فرمود: (هر كه مى خواهد به علم آدم، طاعت نوح، محبوبيت ابراهيم، هيبت موسى و برگزيدگى عيسى بنگرد بايد به على بن ابى طالب بنگرد). زيرا اين حديث دلالت دارد كه همه اين صفاتى كه در اين پيامبران به طور پراكنده موجود است يك جا در على عليه السلام گرد آمده است، و همين دليل است كه على عليه السلام از همه پيامبران جز پيامبر ما صلى الله عليه و آله و سلم افضل است. اما ساير شيعيان از گذشته و حال استدلال مى كنند بر اين كه على عليه السلام مثل نفس محمد صلى الله عليه و آله و سلم است مگر در برخى موارد كه به دليل خاص استثناست. و چون نفس محمد صلى الله عليه و آله و سلم افضل از صحابه است بنابر اين نفس على عليه السلام نيز افضل از ساير صحابه مى باشد.
فخر رازى پس از نقل اين مطلب از حمصى، در پاسخ گويد: جواب اين
استدلال آن است كه: همان گونه كه اجماع ميان مسلمانان منعقد است كه محمد صلى الله عليه و آله و سلم افضل از على است همچنين پيش از ظهور اين شخص (حمصى) اجماع منعقد است كه هر پيامبرى از كسى كه پيامبر نيست افضل است، و همه اجماع دارند كه على رضى الله عنه پيامبر نبوده است، پس قطعا ظاهر آيه مى رساند كه همان گونه كه محمد صلى الله عليه و آله و سلم افضل از على است ساير انبيا نيز از على افضل مى باشند. (1) رد سخن فخر رازى علامه مجاهد شيخ محمد حسن مظفر رحمه الله پيرامون سخن رازى گويد: از سخنان رازى در تفسير آيه استفاده مى شود كه وى دلالت آيه بر افضليت على عليه السلام از ساير صحابه را پذيرفته است، زيرا استدلال شيخ محمود حمصى را نقل كرد كه چون على عليه السلام نفس پيامبر صلى الله عليه و آله و سلم است و پيامبر از ساير انبيا برتر است پس على عليه السلام نيز از آنها برتر است، و نيز از شيعيان نقل كرد كه آنان به اين آيه استدلال كرده اند بر افضليت آن حضرت از ساير صحابه، و فخر رازى تنها مطلب اول (برترى على عليه السلام از ساير انبيا عليهم السلام) را رد كرد و درباره مطلب دوم چيزى نگفت.
اما اين كه مدعى شده كه پيش از ظهور حمصى اجماع منعقد شده بر افضليت پيامبران بر ديگران، سخن درستى نيست. زيرا اجماع بر آن است كه صنف پيامبران از اصناف ديگر بشر برترند و هر پيامبرى از افراد امت خويش برتر است، اما چنين نيست كه هر پيامبرى از هر غير پيغمبرى برتر باشد گرچه آن غير از امتهاى ديگر باشد... و نيز قول به برترى اميرمؤمنان عليه السلام از پيامبران جز
حضرت محمد صلى الله عليه و آله و سلم اختصاص به شيخ محمود حمصى ندارد تا با اجماعى كه فخر رازى ادعا نموده منافات داشته باشد، بلكه شيعيان پيش از وجود اين شيخ و پس از او قائل به آن بوده اند و در اين باره به آيه مباهله و آيات ديگر استدلال نموده اند. (1) علامه سيد شرف الدين رحمه الله نيز پس از نقل سخن رازى گويد: دقت كن ببين او به روشنى دلالت آيه را بر برترى على عليه السلام بيان نموده است و ناخود آگاه ندا به درستى اين استدلال بلند كرده است. وى با آنچه از شيعيان گذشته و حال نقل كرده معارضه اى ننموده و كلمه اى در رد آنان بر قلم نياورده است، گويى اعتقاد آنان را پذيرفته و به دلالت آيه بر عقيده آنان اعتراف نموده است، و تنها بر محمود بن حسن حمصى خرده گرفته است، در صورتى كه اجماعى كه رازى آن را بهانه قرار داده و بر حمصى حمله كرده است چيزى است كه مورد قبول محمود حمصى و هم عقيده هاى او نيست. دقت كنيد. (2) علامه سبيتى مؤلف كتاب (راية الحق) در كتاب ارزشمند ديگرش (المباهلة) پس از نقل تمام سخن رازى گويد: خواننده محترم ملاحظه مى كند و با ما همين نظر را مى پذيرد كه فخررازى در مورد دلالت آيه بر برترى على عليه السلام از ساير صحابه مناقشه اى نكرده است، و نيز در مورد اتفاق مسلمانان بر صحت اين حديث كه همه صفات كمال انبيا عليهم السلام در على عليه السلام جمع است، مناقشه ننموده است. و اين مطلب از پاسخى كه به ادعاى حمصى درباره برترى على عليه السلام از ساير پيامبران غير از حضرت محمد صلى الله عليه و آله و سلم داده روشن مى شود، و نيز استفاده اى را كه شيعيان از آيه كرده اند در برترى آن حضرت رد نكرده است،
تنها كارى كه كرده در مناقشه خود با حمصى آن است كه اجماعى را مدعى شده كه خود آن را ساخته و بر مسلمانان لازم ساخته است!
و محمود حمصى مى تواند در پاسخ او گويد: اجماعى كه نخبگان ممتاز از ياران رسول خدا صلى الله عليه و آله و سلم و همه بنى هاشم و شيعيان از آن بيرونند اجماع نيست، هرگونه كه فخر رازى بخواهد اجماع را تفسير كند، و اين اجماع در ميان ديگر اجماعها كه مسلمانان مدعى آنند قدر و قيمتى ندارد. و از نظر عقل روا نيست كه اجماعى منعقد شود كه تقريبا نيمى از مسلمانان كه قائل به برترى على عليه السلام از ساير پيامبران هستند از آن اجماع بيرون باشند.
و نيز مى تواند بگويد: مسلمانان و نخبگان ممتاز از ياران رسول خدا صلى الله عليه و آله و سلم پيش از آن كه خدا اين انسان (فخر رازى) و هم عقيده هاى او را بيافريند اجماع دارند بر آن كه على عليه السلام از همه پيامبران جز محمد صلى الله عليه و آله و سلم افضل است. و به نظر ما هم اين مطلب از جهت واقع نگرى درست است، و اين اجماع با توجه به شرايط حجيت اجماع و امكان تحقق و وقوع آن همان اجماع درست و معتبرى است كه مسلمانان مى توانند به آن احتجاج كنند. (1) سخنى نادرست از صاحب المنار در تفسير المنار گويد: روايات بر اين اتفاق دارند كه پيامبر صلى الله عليه و آله و سلم براى مباهله على و فاطمه و دو فرزند آنان را برگزيد، و كلمه نساءنا را تنها بر فاطمه، و كلمه انفسنا را تنها بر على حمل مى كنند. مصادر اين روايات شيعيانند و هدف آنان نيز از اين روشن است، و تا توانستند در ترويج اين روايات كوشيدند تا نزد بسيارى از اهل سنت نيز رائج شد، ولى سازندگان اين روايات نتوانستند به خوبى آنها را
با آيه تطبيق دهند، زيرا هيچ عربى كلمه نساءنا را درباره دختر كسى به كار نمى برد خصوصا زمانى كه آن شخص همسرانى هم داشته باشد، و چنين چيزى در لغت عرب مفهوم نيست. و بعيدتر از اين تطبيق انفسنا بر على - عليه الرضوان - است! (1) چه بايد گفت درباره مرد هوا پرستى كه خداوند او را با داشتن علم و دانش گمراه ساخته و بر گوش و دلش مهر زده است؟!
معلوم نيست مراد او از اين سخن كه (مصادر و منابع اين روايات شيعيانند) چيست؟ زيرا امام آنها يعنى فخر رازى مدعى است كه مفسران و محدثان بر صحت اين روايات اتفاق دارند. (2) ابن طاووس رحمه الله در كتاب ارزشمند (سعدالسعود) حديث مباهله را از كتاب (تفسير ما نزل من القرآن في النبى و اهل بيته) تأليف محمدبن عباس بن مروان معروف به ابن حجام يا ابن ماهيار از پنجاه و يك طريق از صحابه و ديگران روايت كرده و گويد كه وى همه آنها را نام برده و از جمله اينهايند:
1 - ابوالطفيل عامربن واثله 2 - جريربن عبد الله سجستانى 3 - ابوقيس مدنى 4 - ابوادريس مدنى 5 - حسن بن على عليهما السلام 6 - عثمان بن عفان 7 - سعدبن ابى وقاص 8 - بكربن مسمار (سمال) 9 - طلحة بن عبد الله (عبيدالله - ظ) 10 - زبيربن عوام 11 - عبد الرحمن بن عوف 12 - عبد الله بن عباس 13 - ابورافع خدمتكار رسول خدا صلى الله عليه و آله و سلم 14 - جابربن عبد الله انصارى 15 - براءبن عازب 16 - انس بن مالك 17 - منكدربن عبد الله از پدرش 18 - على بن الحسين عليهما السلام 19 - امام باقر عليه السلام 20 - امام صادق عليه السلام 21 - حسن بصرى 22 - قتاده 23 - علباءبن
احمر 24 - عامربن شراحيل شعبى 25 - يحيى بن نعمان 26 - مجاهد بن عمر كمى 27 - شهربن حوشب. و ما در اينجا يك حديث را مى آوريم:
... چون صبح شد رسول خدا صلى الله عليه و آله و سلم بيرون شد در حالى كه دست على را به دست راست و دست حسن و حسين را به دست چپ داشت و فاطمه پشت سر همه حركت مى كرد، آنان هر كدام حله اى به تن داشتند و رسول خدا صلى الله عليه و آله و سلم عبايى بر دوش داشت، حضرت دستور داد زير دو درختى را كه آنجا بود رفتند، عبا را بر روى آنها گسترد و آنان را زير عبا برد و شانه چپ خود را نيز زير عبا برد در حالى كه بر روى كمان خود به نام (يقع) (يا نبع) تكيه داده بود و دست راست را براى مباهله به سوى آسمان برداشت.
مردم همگى براى تماشا آمده بودند، رنگ از چهره سيد و عاقب (سران نصارا) پريد و چنان مضطرب شدند كه نزديك بود عقل از سرشان بپرد، يكى از آنها به ديگرى گفت: آيا با او مباهله كنيم؟ پاسخ داد: مگر نمى دانى كه هيچ قومى با پيامبرى مباهله نكردند جز آن كه كودكانشان بزرگ نشدند و بزرگانشان باقى نماندند؟... (1) نقدى بر صاحب المنار من معتقدم كه صاحب (المنار) اين سخن را تنها از روى عناد و دشمنى با اميرمؤمنان عليه السلام گفته است - خداوند با او مطابق عقيده اش رفتار كند -. او در موارد چندى از تفسير خود ناخوشايندى خود از اهل بيت عليهم السلام را نشان داده است، از جمله: در جلد 10 / 460 گويد: هيچ يك از احاديث مهدى صحيح و قابل احتجاج نيست و با اين حال با هم تعارض دارند و يكديگر را رد مى كنند، و
ريشه همه آن احاديث يك گرايش سياسى معروفى از سوى شيعيان بوده است، و شيعه در اين احاديث خرافاتى دارند كه با اصول دين مخالف است. (1) و در 3 / 332 گويد: ابن عساكر از جعفر بن محمد از پدرش روايت كرده است كه در تفسير آيه مباهله گفته است: پيامبر ابو بكر و فرزندانش و عمر و فرزندانش وعثمان و فرزندانش وعلى و فرزندانش را به همراه آورد.
و در 12 / 53 گويد: درباره شاهد در آيه ويتلوه شاهد منه (2) روايات ديگرى هست... برخى از آنها مى گويد: شاهد على رضى الله عنه است، كه شيعيان آنها را روايت كرده و تفسير به امامت وى كرده اند... و در مقابل، مخالفانشان نيز نظير آن را درباره ابو بكر روايت كرده اند.
و در 8 / 426 در تفسير آيه فاذن مؤذن ان لعنة الله على الظالمين (3) گويد: روايتى كه اماميه از امام رضا عليه السلام وابن عباس رحمه الله نقل كرده اند كه مراد آن مؤذن على - كرم الله وجهه - است از طريق اهل سنت ثابت نگشته، و از آن امام بعيد است كه در آن روز (روز قيامت) مؤذن باشد در حالى كه در بهشت به سر مى برد.
و در 8 / 433 در تفسير آيه وعلى الاعراف رجال (4) گويد: مفسران درباره اهل اعراف اختلاف دارند، يك قول اين است كه آنها عباس و حمزه وعلى و جعفر ذو الجناحين رضى الله عنه هستند. اين قول را آلوسى ذكر كرده و گويد كه ضحاك از ابن عباس روايت نموده است، ولى ما در كتب تفاسير روائى نديده ايم، و ظاهرا از تفاسير شيعه نقل كرده است.
جرم شيعه چيست؟
ما در اينجا از صاحب (المنار) و امثال او مىپرسيم: بر فرض كه طبق نظر شما مصادر اين احاديث و روايات شيعيان باشند - گرچه اين فرض درست نيست، زيرا در كتابهاى صحيح و مسند شما آمده و اهل حديث و تفسير و تاريخ بر آنها صحه گذاشته اند - جرم و گناه شيعه چيست كه نبايد احاديث آنان را پذيرفت و بدانها احتجاج نمود؟ شگفتا از گروهى كه احاديث خوارج را مى پذيرند ولى احاديث كسانى را كه پيرو كسى هستند كه همتاى قرآن و نفس پيامبر صلى الله عليه و آله و سلم است يعنى على بن ابى طالب عليه السلام را نمى پذيرند!
آرى، شيعه تنها يك گناه دارد و آن هم گناهى بسيار بزرگ و نابخشودنى! و آن ولايت و دوستى خاندان پيامبر صلى الله عليه و آله و سلم است، آنان كه خداوند طاعت آنان را طاعت خود و نافرمانى آنها را نافرمانى خويش دانسته است، آنان كه پايه هاى استوار دين و ستونهاى يقين اند، آنان كه خداوند هرگونه پليدى را از آنان زدوده است، آنان كه هر كس به دامان آنان چنگ زد رهايى يافت و هر كه از آنان باز ماند غرق گرديد، آنان كه دروازه هاى علم رسول خدا صلى الله عليه و آله و سلم و دروازه هاى شهر فقه و حكمت و بهشتند، آنان كه راه روشن و پهناور الهى هستند.
آرى، جرم شيعه همين است و بس، تا آنجا كه مخالفان، اين تشيع و محبت را سبب جرح و قدح روايات آنان، و كينه و دشمنى با آنان را سبب عدالت و وثاقت ساخته اند!
مرگ باد بر اين عملكرد! اى مخالفان شيعه كجا مى رويد؟ شما را به كجا مى برند؟ در حالى كه نشانه هاى حق برپا، چراغهاى راه روشن و علامتهاى جاده آشكار است و خاندان پيامبر صلى الله عليه و آله و سلم كه زمامداران حق و زبانهاى راستين اند در
ميان شمايند!
ابن حجر عسقلانى در باب اسباب طعن گويد: تشيع دوستى على و مقدم داشتن او بر صحابه است، هر كه على را بر ابو بكر و عمر مقدم بدارد در تشيع غلو كرده و نام رافضى بر او نهند، و اگر نه شيعه است. (1) و نيز گويد: بيشتر كسانى كه به نام ناصبى شناخته مى شوند مشهور به راستگويى و ديندارى هستند بر خلاف كسانى كه معروف به رافضى اند كه غالبا دروغگو و بى پرواى در خبرگزارى هستند. اصل در اين امر آن است كه: ناصبيان معتقدند على رضى الله عنه عثمان را كشته و به قاتلان او يارى داده است، و اين را ديانتى مى پنداشتند و بدان معتقد بودند. البته ستمگران به زودى خواهند دانست كه چگونه سرنگون خواهند شد.
علامه سيد محمد بن عقيل حضرموتى پيرامون سخن ابن حجر گويد: پوشيده نيست اين كه وى گويد: (همه دوستان على عليه السلام كه او را بر شيخين مقدم مىشمارند رافضى اند و دوستان آن حضرت كه او را بر همه صحابه جز شيخين مقدم مى دارند شيعه هستند، و هر دو دسته عدالتشان خدشه دار است) بنابر اين سخن، بسيارى از صحابه بزرگوار مانند مقداد، زيد بن ارقم، سلمان، ابوذر خباب، جابر، ابو سعيد خدرى، عمار، ابى بن كعب، حذيفه، بريده، ابوايوب، سهل بن حنيف، عثمان بن حنيف، ابو آلهيثم خزيمة بن ثابت، قيس بن سعد، ابوطفيل عامربن واثله، عباس بن عبد المطلب و فرزندان او، بنى هاشم، بنى مطلب، همه و بسيارى ديگر همگى رافضى هستند، زيرا على عليه السلام را بر شيخين مقدم مىشمردند و دوستدار او بودند، وعده بى شمارى از تابعين و تابعين تابعين از بزرگان ائمه و برگزيدگان امت كه برخى از آنان امامان معصوم و همتايان قرآن
كريم بوده اند نيز رافضى هستند، و سوگند به خدا كه خدشه دار نمودن عدالت اينان پشت را مىشكند. (1) و نيز آن مرحوم درباره اين سخن ابن حجر: (اصل در اين مطلب آن است كه ناصبيان...) گويد: از اين عبارت او استفاده مى شود كه مى خواهد عقيده ناصبيان - كه خدا با عدلش با آنان رفتار كند - را توجيه نمايد كه اعتقاد و ديندارى آنان مبنى بر دشمنى على عليه السلام كه نفس پيامبر صلى الله عليه و آله و سلم است براى آنان رواست. و بديهى است كه اين سخن فاسد است و هيچ با انصافى در بطلان آن شك نمى ورزد، زيرا اگر كسى در اعتقاد به باطل معذور بود و خداوند او را معذور مى داشت بى شك يهود و نصارى نيز در كفر و بغضشان نسبت به رسول خدا صلى الله عليه و آله و سلم عذر بزرگى داشتند، زيرا آنان به پيروى از دانشمندان و راهبان خود معتقد بودند آن حضرت پيامبر دروغين است و بدين مطلب اعتقاد داشتند. در صورتى كه بطلان اين مطلب بديهى است. (2) برخى از شخصيتهاى متهم به جرم تشيع در اينجا به ذكر پاره اى از شخصيتهاى شيعه كه به جهت دوستى اهل بيت عليهم السلام مطرد و خدشه دار گرديده و مورد كينه و دشمنى قرار گرفته اند مىپردازيم.
خداوند همه آنان را از سوى صاحب ولايت بهترين پاداش دهد.
1 - ابن عقده ذهبى (در گذشته به سال 747) كه از علماى بزرگ عامه است گويد: ابن عقده: وى حافظ عصر و محدث دريا علم و ناپيدا كرانه ابو العباس احمد بن
محمد بن سعيد كوفى از وابستگان بنى هاشم است كه دانشمند نحو و مردى شايسته و ملقب به عقده بود... او در نهايت قوه حافظه و كثرت حديث بود... از او روايت است كه گفته: من درباره هشتصد هزار حديث از احاديث اهل بيت و بنى هاشم پاسخ مى گويم. و نيز گفته است: من صد هزار حديث با سند آنها در حفظ دارم. هنگامى كه مى خواست نقل مكان كند كتابهايش ششصد بار (شتر) شد. وى را به خاطر شيعه بودنش دشمن داشته اند. (1) 2 - شيخ مفيد خطيب بغدادى گويد: محمد بن محمد بن نعمان ابو عبد الله معروف به ابن معلم شيخ رافضيان است. وى كتابهاى بسيارى در عقايد ضاله آنان و دفاع از اعتقاداتشان نگاشته است... او يكى از پيشوايان ضلالت بود. گروهى از مردم به دست او به هلاكت رسيدند تا آن كه خداوند مسلمانان را از شر او خلاص كرد. (2) و نيز گويد: و به من خبر رسيده كه ابو القاسم معروف به ابن نقيب، هنگامى كه ابن معلم شيخ رافضيان درگذشت مجلس جشنى ترتيب داد و گفت: حال كه مرگ ابن معلم را ديدم ديگر باك ندارم كه مرگ كى به سراغ من آيد. (3) اينها دو نمونه بود و به زودى در اين باره سخن خواهيم گفت.
نمونه هايى از تحريف احاديث مناقب و از دسيسه هايى كه دشمنان اهل بيت عليهم السلام براى ابطال مطالبى كه درباره فضيلت على عليه السلام وارد شده به كار برده اند آن است كه آنان نشانه تشيع و بدعت
راوى را نقل فضائل على عليه السلام دانسته و آنچه را كه وى نقل نموده دليل بدعتگذارى او شمرده اند، بنابر اين چنين راويى از نظر آنان مردود است گرچه از افراد موثق باشد. و دليل و تأييد تشيع در نزد آنان ذكر فضائل على عليه السلام است، بنابر اين نقل حديث در فضيلت آن حضرت درست نيست، زيرا موجب تأييد بدعت راوى در نظر آنان است.
روى اين حساب، هر گاه به حديث متواترى برخورند يا حديثى را در كتابهاى صحيحشان مشاهده كنند و راهى براى طعن و طرد آن نيابند دست به حيله ديگرى زده آن را تأويل كنند و الفاظ حديث را آن گونه كه مطابق ميل خود است تغيير دهند. ما در اينجا چند نمونه مى آوريم تا به باطن پليد و عناد آنان با خاندان پيامبر صلى الله عليه و آله و سلم به ويژه با اميرمؤمنان عليه السلام پى برده شود:
1 - ابن حجر عسقلانى از اسماعيل بن عياش كه گفت: از حريز بن عثمان شنيدم كه مى گفت: اين حديث كه مردم از پيامبر صلى الله عليه و آله و سلم روايت مى كنند كه به على فرمود:
(تو نسبت به من مانند هارون با موسايى) حديث درستى است ولى شنونده اشتباه كرده است. گفتم: پس درست آن چيست؟ گفت: به جاى (هارون) (قارون) بوده است. (1) 2 - حافظ محدث حسنى مغربى (در گذشته به سال 1380) گويد: ابوسعد استرآبادى در دمشق وعظ مى كرد، مردى برخاست و گفت: اى شيخ، نظرت درباره حديث پيامبر صلى الله عليه و آله و سلم: انا مدينة العلم وعلى بابها چيست؟ وى لختى سر به زير افكند، سپس سر برداشت و گفت: آرى، اين حديث را به طور كامل كسى نمى داند مگر آن كس كه در اسلام صدرنشين باشد! پيامبر صلى الله عليه و آله و سلم فرموده است: أنا مدينة العلم، وعلى بابها، وابوبكر اساسها (پى و پايه آن)، و عمر حيطانها
(ديوارهاى آن)، و عثمان سقفها. شنوندگان هم پذيرفتند و آن را بيانى زيبا و درست دانستند. (1) دشمنان آن حضرت به اين هم بسنده نكردند بلكه اين را نيز افزودند كه: و معاوية حلقتها (حلقه در آن). يكى ديگر از آنان حديث را چنين تحريف كرده است، گويد: مراد از (على) على بن ابى طالب نيست بلكه على از علو است، گويى رسول خدا صلى الله عليه و آله و سلم مى خواهد بفرمايد: (در آن شهر بسيار بلند است)! (2) و علامه مذكور در ص 109 گويد: به جان خودم سوگند كه اين يك دسيسه و نيرنگ شيطانى است كه مى خواهد بدين وسيله باب احاديث صحيح از فضائل عترت پيامبر صلى الله عليه و آله و سلم بسته شود.
مؤلف گويد: بنگر كه چگونه حديث را وقتى تنها درباره فضيلت على عليه السلام است انكار مى كنند ولى هنگامى كه ابو بكر و امثال او بدان ضميمه مى گردد آن را مى پذيرند؟! آيا اين جز از روى عناد با سرور اوليا و همسر با وفاى او فاطمه زهرا عليها السلام است؟
3 - حافظ محدث جوينى خراسانى روايت كرده است كه: رسول خدا صلى الله عليه و آله و سلم عمامه سحاب خود را بر سر على بن ابى طالب عليه السلام پيچيد و دنباله آن را از جلو و عقب او انداخت و فرمود: پيش بيا، پيش آمد، فرمود: عقب برو، عقب رفت، فرمود: فرشتگان (در جنگ بدر) به همين صورت نزد من آمدند. (3) و نيز از على عليه السلام روايت كرده است كه فرمود: در روز غدير خم پيامبر صلى الله عليه و آله و سلم عمامه اى بر سر من نهاد و ادامه آن را بر دوشم افكند و فرمود: خداوند در جنگ
بدر و حنين مرا به فرشتگانى مدد رساند كه اين گونه عمامه بسته بودند. (1) حلبى در كتاب (سيره) آورده است: پيامبر صلى الله عليه و آله و سلم عمامه اى داشت به نام (سحاب)، آن را به على عليه السلام بخشيد، و بسا بود كه على با آن عمامه از راه مى رسيد و پيامبر صلى الله عليه و آله و سلم مى فرمود: (على در سحاب نزد شما آمد) و منظور حضرت همان عمامه سحاب بود كه به او بخشيده بود. (2) منظور شيعه كه مى گويد: (على عليه السلام در سحاب است) همين است و سخن درستى هم هست، نه آنچه عبد الكريم شهرستانى تحريف نموده و گفته است:
شيعيان مى گويند: على در سحاب (ابر) مى آيد و رعد صداى او است و برق خنده او)! (3) ابن منظور در لسان العرب ماده (عمم) گويد: عربها به مردى كه آقايى يافته گويند: عمامه دار شد. و هر گاه بخواهند مردى را آقايى دهند عمامه بر سرش نهند. و مرد عمامه دار شد يعنى آقايى يافت، زيرا تاج عربها عمامه است، و هر جا كه در عجم لفظ تاج را به كار برند در عرب لفظ عمامه به كار برده مى شود. (4) اين كه در (المنار) گفته است: (در زبان عربى كلمه (نساء) درباره دختر به كار نمى رود به ويژه هنگامى كه دختر شوهر داشته باشد، و بعيدتر آن كه مراد از (انفسنا) على رضى الله عنه باشد) سخن سستى است كه در نظر محققان هيچ ارزشى ندارد، و شگفتا از كسى كه از مفسران به شمار مى آيد و شاگردانى در زمينه تفسير دارد
ولى سخنى مى گويد كه در نظر اهل فن بسيار سست و بى ارزش است! و به نظر من اين سخن از خود شيخ محمد عبده نيست بلكه از شاگرد و جمع كننده تفسير او سيد رشيد رضاست كه دشمنى با شيعه از خصوصيات او است. گويى وى اين آيه را نديده و نخوانده است كه مى فرمايد: وان كانوا اخوة رجالا ونساء فللذكر مثل حظ الانثيين... (1) يعنى (هر گاه وارثان ميت چند برادر و خواهر بودند (پسر و دختر بودند) پسر دو برابر دختر مى برد). در اين آيه كلمه نساء درباره دختران به كار رفته است و كسى در اين باره اختلافى ندارد.
و نيز فرموده: يوصيكم الله في اولادكم للذكر مثل حظ الانثيين فان كن نساء فوق اثنتين... (2) در اين آيه نيز كلمه نساء بر دختران اطلاق گرديده است. پس چگونه وى گفته است: هيچ عرب زبانى كلمه نساء را درباره دختران به كار نمى برد؟ مگر قرآن به زبان عربى فصيح و روشن نيست؟ چرا، او مى داند ولى دلبستگى به زمين و ماديات، و پيروى از هواى نفس او را بدين سخن كشانده است. و كسى را كه خدا روشن نكند هيچ گاه روشن نخواهد شد.
اما اين كه گفته است: (بعيدتر آن كه مراد از انفسنا على رضى الله عنه باشد) نيز نارواست، زيرا واحدى نيشابورى كه از عالمان بزرگ اهل سنت در قرن چهارم است از جابر روايت كرده كه اين آيه درباره اهل كساء نازل شده است. و گويد: شعبى گفته است: مراد از ابناءنا حسن و حسين، و از نساءنا فاطمه، و از انفسنا على بن ابى طالب رضى الله عنه است. (3) وابن حجر هيتمى مكى گويد: از عبد الرحمن بن عوف روايت است كه: چون رسول خدا صلى الله عليه و آله و سلم مكه را فتح كرد به سوى طائف رفت و هفده يا نوزده شب آن
را محاصره نمود، سپس به خطبه ايستاد و پس از حمد و ثناى الهى فرمود: (شما را به نيكى به خاندانم سفارش مى كنم، و وعده شما حوض (كوثر در قيامت) است. سوگند به آن كه جانم به دست او است، يا نماز را به پا مى داريد و زكات مى پردازيد يا مردى را كه به منزله نفس من است به سوى شما گسيل مى دارم كه گردن شما را بزند). آن گاه دست على بن ابى طالب رضى الله عنه را گرفت و فرمود: و او همين است. (1) وحافظ خطيب خوارزمى گويد: از مطلب بن عبد الله بن حنطب روايت است كه رسول خدا صلى الله عليه و آله و سلم به نمايندگان ثقيف هنگامى كه حضور حضرت شرفياب شدند فرمود: يا اسلام مى آوريد يا خداوند مردى را كه از من - يا مانند نفس من - است بر سر شما برانگيزد... (2) و گويد: عائشه گفت: اى رسول خدا، بهترين مردم پس از شما كيست؟ فرمود: على بن ابى طالب، او نفس من است و من نفس اويم. (3) حافظ علامه گنجى شافعى در ضمن نقل حديثى كه رسول خدا صلى الله عليه و آله و سلم درباره برخى اصحاب خود مطالبى فرمود گويد: فاطمه گفت: اى رسول خدا، نمى بينم كه درباره على چيزى گفته باشى؟! فرمود: على نفس من است، آيا ديده اى كه كسى درباره خودش چيزى بگويد؟ (4) علامه مجلسى رحمه الله گويد: از پيامبر صلى الله عليه و آله و سلم درباره برخى از يارانش پرسيدند، حضرت مطلبى فرمود: كسى گفت: پس على چه؟ فرمود: تو از من درباره مردم
پرسيدى نه از خودم (وعلى خود من است). (1) و نيز گويد: رسول خدا صلى الله عليه و آله و سلم (در مباهله با نصاراى نجران) فرمود: خداوندا، اين (على) نفس من است و نزد من همتاى با خود من است. خداوندا، اين (فاطمه) زنان من است كه برترين زنان جهان است. خداوندا، اينان (حسن و حسين) دو فرزند و نوه منند، پس من در جنگم با هر كه اينان با او در جنگ باشند، و در صلح و سازشم با هر كه اينان با او در صلح و سازش باشند. (2) و در ذكر داستان جنگ احد نقل كرده كه آن گاه كه همه مردم گريختند و كسى جز على وابودجانه سماك بن خرشه باقى نماند (پيامبر صلى الله عليه و آله و سلم ابودجانه را فراخواند و فرمود: اى ابادجانه، تو هم باز گرد و من بيعتم را از تو برداشتم، اما على، پس او منم و من او... (3) و گويد: رسول خدا صلى الله عليه و آله و سلم فرمود: اى پسر ابى طالب، تو عضوى از اعضاى منى، هر جا من باشم تو هم همان جايى. (4) علامه سبط ابن جوزى در داستان بنى وليعه (قومى از عرب) از انس آورده است كه رسول خدا صلى الله عليه و آله و سلم فرمود: بنى وليعه يا دست بر مى دارند يا مردى را كه مانند نفس خودم است به سوى آنان گسيل مى دارم كه امر مرا در ميان آنان اجرا كند، با جنگجويان بجنگد و فرزندان را اسير كند. ابوذر گفت: ناگاه سردى كف دست عمر را بر پشت خود احساس كردم كه گفت: به نظر تو مرادش كيست؟
گفتم: مرادش تو نيستى، بلكه مردى است كه كفش خود را پينه مى زند، على بن
ابى طالب (1).
قندوزى گويد: رسول خدا صلى الله عليه و آله و سلم فرمود: على نسبت به من به منزله نفس من است، طاعت او طاعت من و نافرمانى او نافرمانى من است (2).
حافظ گنجى از ابن عباس روايت كند كه رسول خدا صلى الله عليه و آله و سلم فرمود: خداوند چهل هزار سال پيش از آن كه دنيا را بيافريند چوب تركه اى آفريد و آن را در برابر عرش قرار داد تا آغاز مبعث من فرا رسيد، پس نيمى از آن را جدا كرد و پيامبرتان را از آن آفريد، و نيم ديگر على بن ابى طالب عليه السلام است. (3) حافظ محب الدين طبرى از براءبن عازب روايت كند كه رسول خدا صلى الله عليه و آله و سلم فرمود: على با من به منزله سر من با بدن من است. (4) علامه سيد شريف رضى صاحب (نهج البلاغة) گويد: اگر كسى بپرسد معناى دعوت فرزندان و زنان روشن است، اما معناى دعوت انفس چيست؟ زيرا معنا ندارد كه انسان خودش را دعوت كند چنان كه درست نيست كه خود را امر و نهى نمايد.
پاسخ: عالمان وراويان همه بر اين متفقند كه چون نمايندگان نصاراى نجران نزد رسول خدا صلى الله عليه و آله و سلم آمدند و در ميان آنان اسقف (كه ابوحارثة بن علقمه بود) و سيد وعاقب و ديگر سران آنها حضور داشتند، ميان آنان و رسول خدا صلى الله عليه و آله و سلم درباره مسيح عليه السلام سخنانى رد و بدل شد كه در كتابهاى تفسير مذكور است... چون پيامبر صلى الله عليه و آله و سلم آنان را به مباهله فراخواند امير مؤمنان على را در جلو و فاطمه را پشت سر وحسن را سمت راست و حسين عليهم السلام را سمت چپ خود نشانيد و
نجرانيان را به ملاعنه و نفرين در حق يكديگر فرا خواند: آنان از بيم جان خود و از ترس پيامدهاى راستى پيامبر صلى الله عليه و آله و سلم و دروغ خود به اين كار تن ندادند.
روشن است كه مراد از ابناء حسن و حسين عليهما السلام و مراد از نساء فاطمه و از انفس امير مؤمنان عليه السلام است، زيرا در ميان اين گروه غير آن حضرت كس ديگرى نبود كه مصداق انفسنا واقع شود، و پيامبر صلى الله عليه و آله و سلم نمى تواند مراد از انفسنا باشد زيرا معنا ندارد كه انسان خودش را بخواند همان گونه كه معنا ندارد خود را امر و نهى كند، و از همين رو فقيهان گفته اند: فرمانده نمى تواند تحت فرمان خود باشد، زيرا هميشه مقام فرمانده بالاتر از فرمانبر است، و اگر خودش هم فرمانبر باشد بايد خودش از خودش بالاتر باشد، و اين محال است.
از جمله چيزهايى كه اين مطلب را روشن مى كند روايتى است كه واقدى در كتاب (مغازى) آورده است كه: هنگامى كه رسول خدا صلى الله عليه و آله و سلم از جنگ بدر باز مى گشت و اسيران مشركان را به همراه داشت يكى از اسيران به نام سهيل بن عمرو به شتر رسول خدا صلى الله عليه و آله و سلم بسته شده بود، همين كه چند ميل از مدينه دور شدند خود را از بند آزاد كرد و گريخت. پيامبر صلى الله عليه و آله و سلم فرمود: هر كه سهيل بن عمرو را يافت او را بكشد. مسلمانان در جستجوى او شدند، خود پيامبر صلى الله عليه و آله و سلم او را ديد كه در زير درختى پنهان شده است، حضرت او را دستگير كرد و دوباره به بند كشيد و او را نكشت، زيرا آن حضرت تحت امر خود در نمى آمد و آن امر شامل خود حضرت نمى شد. آرى اگر يكى از ياران حضرت او را مى يافت واجب بود او را بكشد زيرا تحت فرمان پيامبر صلى الله عليه و آله و سلم بود و بايد به آن امر عمل مى كرد...
يكى ديگر از شاخه هاى اين بحث روايتى است كه از قاسم بن سهل نوشجانى رسيده است. وى گويد: من در مرو در برابر مأمون در ايوان ابومسلم قرار داشتم و حضرت رضا عليه السلام نيز سمت راست وى نشسته بود. مأمون به من گفت: اى
قاسم، كدام يك از فضائل صاحب تو (على عليه السلام) از همه بالاتر است؟ گفتم: هيچ يك از فضايل او از فضيلت آيه مباهله بالاتر نيست، زيرا خداى سبحان در اين آيه نفس رسول خود صلى الله عليه و آله و سلم و نفس على عليه السلام را يكى قرار داده است. مأمون گفت:
اگر مخالف به تو بگويد: مردم، زنان و فرزندان را در اين آيه شناخته اند و آنها فاطمه وحسن و حسين عليهم السلام اند، و مراد از انفس هم تنها نفس رسول خدا صلى الله عليه و آله و سلم است، تو چه پاسخى دارى؟
ناگاه سياهى جلو چشمم را گرفت و فضاى ميان من و او تاريك شد و از سخن بازماندم و به هيچ دليلى راه نيافتم. مأمون به حضرت رضا عليه السلام گفت: اى ابا الحسن، تو در اين باره چه گويى؟ فرمود: در اين باره مطلبى هست كه گزيرى از آن وجود ندارد. مأمون گفت: آن چيست؟ فرمود: در اين آيه رسول خدا صلى الله عليه و آله و سلم فرا خواننده است و او نمى تواند خودش را فراخواند بلكه بايد ديگرى را فراخواند. پس چون در اين دعوت فرزندان و زنان معلومند و خود پيامبر صلى الله عليه و آله و سلم هم نمى تواند مصداق انفس باشد، ناگزير دعوت انفس متوجه به على بن ابى طالب عليه السلام مى گردد، زيرا شخص ديگرى در آنجا وجود نداشته است كه بتواند مصداق انفس قرار گيرد. و اگر مطلب غير اين باشد معناى آيه باطل خواهد شد.
در اينجا سياهى از ديدگانم بر طرف شد و ديده ام روشن گشت ومأمون لختى سكوت كرد آن گاه گفت: اى ابا الحسن، هر گاه پاسخ درست باشد اعتراضى باقى نمى ماند. (1) در اينجا بحث از آيه مباهله را به پايان مى بريم و به آيه ديگرى درباره برترى اميرمؤمنان عليه السلام مىپردازيم.
فصل 5 4 - آيه شاهد و ديگر از آياتى كه دلالت بر برترى اميرمؤمنان عليه السلام بر همه افراد بشر حتى پيامبران جز پيامبر اسلام صلى الله عليه و آله و سلم دارد اين آيه است: (افمن كان على بينة من ربه و يتلوه شاهد منه و من قبله كتاب موسى اماما ورحمة... (1) (آيا كسى كه حجتى روشن از پروردگار خويش دارد (يعنى رسول خدا صلى الله عليه و آله و سلم) و گواهى از وى به دنبال او است (يعنى على عليه السلام) و پيش از او كتاب موسى كه امام و رحمت بود نيز گواه او بوده است (با ديگران كه چنين ويژگى ندارند يكسان است)؟
اين آيه گر چه مفسران درباره معنا واعراب آن اختلافى عجيب دارند - مثلا آيا مراد از من موصول پيامبر صلى الله عليه و آله و سلم است يا مؤمنان از ياران او يا مؤمنان از اهل كتاب يا هر كس كه در هر زمان به دين حق گرايد؟ و آيا مراد از بينه بينش الهى است يا قرآن است؟ و آيا يتلوه به معناى تلاوت كردن است يا به معناى از پى در آمدن؟ و آيا ضمير منصوب در يتلوه به من موصول بر مى گردد يا به بينه كه از لحاظ معنا مذكر است؟ و آيا مراد از شاهد جبرئيل است يا زبان رسول خدا صلى الله عليه و آله و سلم
يا چهره آن حضرت يا على مرتضى عليه السلام است؟ و ضمير در منه آيا به خداوند متعال باز مى گردد يا به رسول خدا صلى الله عليه و آله و سلم؟ و ضمير در قبله آيا به من موصول باز مى گردد يا به بينه؟ و آيا اماما ورحمة حال از براى شاهدند يا از براى كتاب موسى؟ تا آنجا كه علامه طباطبائى رحمه الله گفته است: داستان اين آيه از جهت احتمالاتى كه در مفردات الفاظ و ضميرهاى آن مى رود عجيب است، و اگر اين احتمالات در يكديگر ضرب شود به هزارها احتمال بالغ مى گردد كه برخى درست و برخى نادرستند (1) - اما با كمك اخبار بسيارى كه از طريق عامه و خاصه درباره آن رسيده است دلالت دارد بر آن كه مراد از (آن كس كه حجتى روشن از پروردگار خود در دست دارد) رسول خدا صلى الله عليه و آله و سلم است و مراد از (شاهدى از وى كه به دنبال او است) على مرتضى عليه السلام است، و اين كه فرموده: (اين شاهد از او است) يعنى گويا پاره اى و جزئى از وجود رسول خدا صلى الله عليه و آله و سلم است، و اوصياى بزرگوار او عليهم السلام نيز يكى پس از ديگرى (بنا بر وحدت ملاك) همه شاهدانى از رسول خدا صلى الله عليه و آله و سلم مى باشند.
در اينجا سخن فخر رازى و امثال او از دانشمندان عامه را بنگر كه چگونه خداوند حقيقت را بر زبانشان جارى ساخته است!
وى در تفسير خود گويد: قول سوم درباره اين آيه آن است كه مراد از شاهد على بن ابى طالب رضى الله عنه است، يعنى او آن بينه (دليل روشن) را مى خواند يا به دنبال آن مى رود. و (منه) يعنى اين شاهد پاره اى از وجود محمد صلى الله عليه و آله و سلم است، اين به منظور گرامى داشت اين شاهداست كه وى پاره اى از وجود آن حضرت است. (2) نتيجه: چون على عليه السلام پاره اى از وجود رسول خدا صلى الله عليه و آله و سلم است و با حضرتش
همتايى دارد بنابر اين برتر از همه پيامبران اولوا العزم عليهم السلام است.
روايات درباره تعيين شاهد قرطبى گويد: از ابن عباس روايت است كه مراد على بن ابى طالب عليه السلام است.
و از على عليه السلام روايت است كه فرمود: هيچ مردى از قريش نيست مگر اين كه يك يا دو آيه درباره او نازل شده است. مردى گفت: درباره شما چه نازل شده؟
فرمود: آيه: ويتلوه شاهد منه. (1) آلوسى بغدادى گويد: ابن مردويه از على - كرم الله وجهه - روايت كرده كه فرمود:
رسول خدا صلى الله عليه و آله و سلم فرموده است: (آن كه حجتى روشن از سوى پروردگارش دارد منم، و آن شاهد على است). معناى آيه اين است كه شاهدى بزرگ كه به نبوت او از سوى خداوند متعال گواهى دهد به دنبال او است. و اين كه (شاهد) از او است يعنى از او بيرون نيست. (2) شيخ سليمان قندوزى از حافظ زرندى در (دررا لسمطين) به سندش از ابوطفيل عامربن واثله وجعفربن حيان روايت كرده است كه: امام حسن مجتبى عليه السلام پس از شهادت پدر خود خطبه اى خواند و فرمود: اى مردم، من فرزند پيامبر بشارت دهنده ام، من فرزند آن هشدار دهنده ام، من فرزند آن چراغ روشنگرم... جدم صلى الله عليه و آله و سلم در روز مباهله از انفس پدرم را و از فرزندان من و برادرم حسين را و از زنان مادرم فاطمه را (به صحرا) بيرون برد. پس ما اهل و گوشت و خون او هستيم. ما از اوييم و او از ماست، پيامبر هر روز هنگام سپيده دم به در خانه ما مى آمد و مى فرمود: نماز! اى اهل بيت، خدا شما را رحمت كند، سپس
آيه تطهير را مى خواند. و نيز خداوند فرموده است: افمن كان على بينة من ربه و يتلوه شاهد منه، جدم همان كسى است كه بينه دارد، و پدرم همان كسى است كه به دنبال او است و شاهدى است از او. (1) حموينى از ابن عباس وزاذان و هر دو از على - كرم الله وجهه - روايت كرده اند كه فرمود: رسول خدا صلى الله عليه و آله و سلم همان كسى است كه بينه دارد و من همان شاهدى از اويم كه به دنبال او است. (2) مضمون اين روايات در معرفى اين دو شخص را علامه فيض كاشانى رحمه الله از اميرمؤمنان امام باقر و امام صادق و امام كاظم و امام رضا عليهم السلام روايت كرده است. (3) علامه سيد على موسوى بهبهانى در كتاب (مصباح الهداية) گويد: از اين آيه شريفه چند منقبت براى على عليه السلام ظاهر مى شود: 1) او شاهد رسالت پيامبر صلى الله عليه و آله و سلم است. 2) او از رسول خدا صلى الله عليه و آله و سلم است. 3) او به دنبال پيامبر صلى الله عليه و آله و سلم است. 4 و 5) او امام و رحمت است.
توضيح آن كه:
از جمله آثارى كه بر شهادت به رسالت پيامبر صلى الله عليه و آله و سلم مترتب مى شود يكى اسلام شاهد است. و اين نتيجه قطعى است خواه شاهد معصوم باشد يا نه. و ديگر ثبوت رسالت با اين شهادت است، و اين زمانى است كه شاهد عالم و معصوم از خطا و لغزش عمدى و سهوى و از روى نادانى باشد، و غرض در اين جا همين نتيجه دوم است نه اول. زيرا بديهى است كه خداوند در مقام اثبات رسالت پيامبر خود با دلايل قطعى ترديد ناپذيرى است كه هيچ عاقلى در آن
شك نمى ورزد، و اگر اين شاهدى كه خداوند از او ياد كرده معصوم از نادانى و لغزش چه عمدا و چه سهوا نباشد، هرگز براى ياد كردن از او در اينجا و گواهى او را در عرض گواهى خداوند و مقدم بر گواهى كتاب موسى عليه السلام قرار دادن مجالى باقى نمى ماند...
اين فضيلتى است در مورد شاهد بودن آن حضرت بر رسالت پيامبر صلى الله عليه و آله و سلم اما اين كه اين شاهد از خود رسول صلى الله عليه و آله و سلم است منقبت ديگرى است كه پيامبر صلى الله عليه و آله و سلم در سخنان خود از آن پرده برداشته است، آنجا كه عامه و خاصه از او روايت كرده اند كه فرمود: (من وعلى از يك درختيم، و ساير مردم از درختهاى گوناگون) و (على از من است و من از على) و اين منقبت بزرگى است كه دلالت دارد بر اتحاد آن دو و برابرى آنها در كمال و بر اين كه هيچ يك از مردم به مرتبه و درجه او فرا نتواند رفت.
اما اين كه او تالى و به دنبال حضرت رسول صلى الله عليه و آله و سلم است - اگر يتلوه را از تلو بگيريم و ضمير يتلوه را مربوط به من موصول بدانيم چنان كه ظاهر آيه همين است، به قرينه آن كه با جمله و من قبله كتاب موسى مقابل گرديده است و نيز ضمير مذكر است و به موصول بر مى گردد نه به بينه - اين خود دليل است كه آن حضرت بهترين و برترين مردم پس از پيامبر صلى الله عليه و آله و سلم و جانشين بلا فصل او است، زيرا اگر شخص ديگرى ابتداء به دنبال حضرتش بود شايسته تر بود از او ياد شود، بلكه اصلا مجالى براى ذكر متأخر و ترك مقدم وجود ندارد. (1)
فصل 6 5 - آيه خير البرية ديگر از آياتى كه دليل بر برترى على عليه السلام از همه افراد بشر از گذشته و آينده حتى پيامبران اولوا العزم عليهم السلام بجز خاتم انبيا صلى الله عليه و آله و سلم است اين آيه است: ان الذين آمنوا وعملوا الصالحات اولئك هم خير البرية. (1) (آنان كه ايمان آوردند و كارهاى شايسته كردند، آنان بهترين آفريدگانند).
سيوطى گويد: ابن مردويه از عايشه روايت كرده كه گفت: گفتم: اى رسول خدا، گرامى ترين آفريدگان نزد خدا كيست؟ فرمود: اى عايشه مگر اين آيه را نخوانده اى: ان الذين آمنوا... (2) وابن عساكر از جابربن عبد الله روايت كرده كه گفت: ما نزد پيامبر صلى الله عليه و آله و سلم بوديم كه على از راه رسيد، پيامبر صلى الله عليه و آله و سلم فرمود: سوگند به آن كه جانم به دست او است، اين و شيعيان اويند كه در روز قيامت رستگارند. و اين آيه نازل شد:
ان الذين آمنوا... و ياران رسول خدا هر گاه على از راه مى رسيد مى گفتند: بهترين آفريدگان آمد. (3)
وابن عدى وابن عساكر از ابو سعيد به سند مرفوع روايت كرده اند كه: على بهترين آفريدگان است. (1) وابن عدى از ابن عباس روايت كرده كه گفت: چون آيه خير البريه نازل شد رسول خدا صلى الله عليه و آله و سلم به على فرمود: اينان تو هستى و شيعيان تو كه در روز قيامت خشنود و پسنديده اند. (2) وابن مردويه از على عليه السلام آورده است كه رسول خدا صلى الله عليه و آله و سلم فرمود: آيا اين آيه را نشنيده اى: ان الذين آمنوا... آنان تو و شيعيان تو هستند. (3) طبرى در تفسير آيه گويد: خداى متعال مى فرمايد: آنان كه به خدا و رسولش محمد صلى الله عليه و آله و سلم ايمان آوردند و خدا را خالصانه و يگانه و بدون شريك پرستيدند، و نماز را به پاداشتند و زكات دادند، و خدا را در همه اوامر و نواهى او اطاعت نمودند، آنانند كه بهترين آفريدگانند. مى گويد: از مردم آنان كه چنين كنند بهترين آفريدگانند. وابن حميد از عيسى بن فرقد از ابوالجارود از محمدبن على (امام باقر عليه السلام) مرا حديث كرد كه پيامبر صلى الله عليه و آله و سلم فرمود: اى على، خيرالبريه تو و شيعيان تو هستند. (4) گنجى شافعى از جابربن عبد الله روايت كرده كه گفت: ما نزد پيامبر صلى الله عليه و آله و سلم بوديم كه على بن ابى طالب عليه السلام از راه رسيد، پيامبر صلى الله عليه و آله و سلم فرمود: برادرم نزد شما آمد. آن گاه رو به كعبه نمود و دست به آن زد و فرمود: سوگند به آن كه جانم به دست او است، اين و شيعيان اويند كه در روز قيامت رستگارند، او نخستين ايمان آورنده شما، و وفادارترين شما به عهد خدا، و قيام كننده ترين شما به امر خدا، و
عادل ترين شما در ميان رعيت، و مساوى تقسيم كننده ترين شما، و ارجمندترين شما در نزد خداست. آن گاه اين آيه نازل شد: ان الذين آمنوا... و ياران پيامبر صلى الله عليه و آله و سلم هر گاه على از راه مى رسيد مى گفتند: بهترين آفريدگان آمد.
اين روايت را محدث شام در كتاب خود از طريق هاى گوناگون همين گونه آورده است، و محدث و مورخ عراق از زر، از عبد الله، از على روايت كرده كه رسول خدا صلى الله عليه و آله و سلم فرمود: (هر كه نگويد على بهترين آفريدگان است تحقيقا كافر شده است). و در روايت حذيفه آمده است كه از رسول خدا صلى الله عليه و آله و سلم شنيدم كه مى فرمود: (على بهترين بشر است، هر كه نپذيرد بى شك كافر است). و در روايت عطا آمده كه گفت: از عايشه درباره على پرسيدم، گفت: (او بهترين بشر است، كسى در او شك نمى كند مگر كافر). حافظ (شام) در شرح حال على عليه السلام در جلد پنجاهم تاريخ خود همين گونه آورده است و كتاب او دويست جلد است. (1) آلوسى گويد: ابن مردويه از على - كرم الله وجهه - روايت كرده كه رسول خدا صلى الله عليه و آله و سلم به من فرمود: آيا اين آيه را نشنيدى: ان الذين آمنوا...؟ آنان تو و شيعيان تو هستند، و وعده من وشما بر سر حوض (كوثر) است، آن گاه كه امتها را براى حساب آورند شيعيان تو را سپيدرويان درخشان چهره خوانند. (2) آن گاه پس از نقل دو روايت در همين زمينه (كه ما به جهت تكرار آن را نياورديم) گويد: و تو مى دانى كه اين بيان ظاهر است در اين كه مراد از بريه همه آفريدگانند...
و اماميه (شيعيان دوازده امامى) گرچه آن حضرت را بهتر از پيامبران حتى
پيامبران اولوا العزم عليهم السلام و بهتر از فرشتگان مقرب عليهم السلام مى دانند ولى از رسول خدا صلى الله عليه و آله و سلم بهتر نمى دانند. حال اگر گويند: بريه در اينجا پيامبر صلى الله عليه و آله و سلم را شامل نمى شود به دليل خاصى كه دلالت دارد پيامبر صلى الله عليه و آله و سلم از او بهتر است، در پاسخ گفته مى شود: بنابر اين پيامبران ديگر و فرشتگان را نيز شامل نمى گردد. (1) در اينجا لازم است به نكته اى ادبى توجه شود و آن اين كه: برية بر وزن فعيلة از ماده برأ است (بريئة) و همزه آن را براى تخفيف حذف كرده اند و جايز است كه از برى به معناى خاك باشد. ابن منظور گويد: (برية يعنى آفريدگان، و اصل آن با همزه است و عرب همزه آن را انداخته است مانند نبى و ذرية كه نبئ و ذريئة بوده است، و اهل مكه بر خلاف عربهاى ديگر بريئة ونبئ وذريئة را كه از ذرأ گرفته شده است با همزه مى خوانند).
شگفتا از آلوسى كه با اعتراف به اين كه بريه همان خليقه (آفريدگان) است به طور مطلق، چگونه على عليه السلام را بهتر از پيامبران و فرشتگان نمى داند! خدا را شاهد مى گيرم كه او اين سخن را جز از روى ناخوشاينديش نسبت به برترى مقام سرور موحدان و امير مؤمنان، نفس پيامبر صلى الله عليه و آله و سلم و همتاى قرآن، برادر مصطفى و همسر فاطمه زهرا عليهم السلام نگفته است. آيا او احاديثى را كه در آنها على عليه السلام از همه آفريدگان برتر دانسته شده نديده است مانند حديثى كه آن حضرت را در كمالات به انبياء تشبيه مى كند و حديث برادرى آن حضرت با رسول خدا صلى الله عليه و آله و سلم، و حديث پرنده بريان كه پيامبر صلى الله عليه و آله و سلم دعا كرد خداوند محبوبترين آفريدگانش را بفرستد و با او از آن بخورد؟! آيا اين حديث را از عمر بن خطاب نشنيده است كه رسول خدا صلى الله عليه و آله و سلم فرمود: (اگر ايمان همه اهل آسمانها و زمين را در يك كفه ترازو و ايمان على را در كفه ديگر قرار دهند ايمان على بن ابى طالب برايمان همه
مى چربد)؟ (1) اينك ما پاره اى از آن اخبار فراوان را مى آوريم تا مطلب كاملا روشن شود.
احاديث اشباه و نظاير 1 - قندوزى حنفى از جابر از رسول خدا صلى الله عليه و آله و سلم كه فرمود: هر كه مى خواهد به هيبت اسرافيل، رتبه ميكائيل، جلالت جبرائيل، علم آدم، بيم و ترس الهى نوح، دوستى و محبوبيت ابراهيم، اندوه يعقوب، جمال يوسف، مناجات موسى، صبر ايوب، زهد يحيى، عبادت عيسى، پرهيزكارى يونس و افتخارات خانوادگى و خوى محمد بنگرد بايد به على نگاه كند كه نود خصلت از خصال پيامبران را خداوند در او جمع آورده و در كسى غير او جمع نياورده است. (2) 2 - جوينى خراسانى از ابى الحمرا از رسول خدا صلى الله عليه و آله و سلم كه فرمود: هر كه مى خواهد به علم آدم، فهم نوح، حلم ابراهيم، زهد يحيى بن زكريا، و نيروى موسى بنگرد، بايد به على بن ابى طالب نگاه كند. (3) 3 - حافظ حسكانى از ابى الحمرا كه گفت: نزد رسول خدا صلى الله عليه و آله و سلم بوديم كه على از راه رسيد، رسول خدا صلى الله عليه و آله و سلم فرمود: هر كه شادمان از اين است كه به علم آدم، فهم نوح، دوستى و محبوبيت ابراهيم، بنگرد به على بن ابى طالب نگاه كند. (4) 4 - خطيب خوارزمى از حارث اعور پرچمدار على بن ابى طالب عليه السلام كه گفت:
به ما خبر رسيده كه پيامبر صلى الله عليه و آله و سلم در جمع ياران نشسته بود و فرمود: من علم آدم، فهم نوح، و حكمت ابراهيم را به شما نشان خواهم داد. چيزى نگذشت كه
على عليه السلام از دور نمايان شد. ابو بكر گفت: اى رسول خدا، مردى را با سه تن از پيامبران قياس كردى! به به به اين مرد! او كيست اى رسول خدا؟ فرمود: اى ابو بكر، مگر او را نمى شناسى؟ گفت: خدا و رسولش داناترند. فرمود: او ابو الحسن على بن ابى طالب است. ابو بكر گفت: به به به تو اى ابا الحسن، مثل تو كجا يافت مى شود اى ابا الحسن؟! (1) 5 - علامه مجلسى رحمه الله از امام سجاد از پدرش عليهما السلام كه فرمود: روزى رسول خدا صلى الله عليه و آله و سلم در ميان جمعى از ياران خود به على عليه السلام كه از راه رسيده بود نگاه كرد و فرمود: هر كه دوست دارد كه به جمال يوسف، سخاى ابراهيم، بهجت و طراوت سليمان و حكمت داوود بنگرد بايد به اين مرد نگاه كند. (2) 6 - و از سلمة بن قيس از رسول خدا صلى الله عليه و آله و سلم كه فرمود: خداوند بخشى از فضيلت را به على بخشيده كه اگر بر همه اهل زمين تقسيم شود همه را فراخواهد گرفت. و خداوند او را اندازه اى از فهم بخشيده كه اگر بر همه اهل زمين تقسيم شود همه را فرا مى گيرد. نرمى و ملايمت او به نرمى و ملايمت لوط، خوى او به خوى يحيى، زهد او به زهد ايوب، سخاى او به سخاى ابراهيم، بهجت او به بهجت سليمان، و نيروى او به نيروى داود مشابهت دارد... و اگر بنا بود پس از من به كسى وحى شود به او وحى مى شد، خداوند محافل را به او آراسته، لشگريان را به او گرامى داشته، سرزمينها را به او سرسبز نموده، و سپاهيان را به او عزت و چيرگى بخشيده است. داستان او داستان خانه محترم خدا، كعبه است كه به زيارتش روند و او به زيارت كسى نمى رود، و مانند ماه است كه چون بتابد تاريكى را بر طرف سازد، و مانند خورشيد است كه چون بدرخشد دنيا را روشن
نمايد... (1) از اين احاديث كه به اشباه و نظاير ناميده مى شوند، زيرا در آنها ميان على عليه السلام و پيامبران شباهت برقرار شده است، استفاده مى شود كه على عليه السلام بر همه ء فرشتگان و انسانها تقدم دارد و از همه آنها برتر است، زيرا نگاه به او به تنهايى جايگزين نگاه به همه آنهاست، چرا كه رسول خدا صلى الله عليه و آله و سلم در اين احاديث، هيبت اسرافيل، رتبه ميكائيل، جلالت جبرائيل، علم آدم، خشيت نوح، دوستى و محبوبيت ابراهيم، اندوه يعقوب، جمال يوسف، مناجات موسى، صبر ايوب و زهد عيسى را براى على عليه السلام اثبات نموده است، و اين صفات در آن حضرت به طور كامل و اعلى درجه وجود داشته است. شيخ ازرى رحمه الله گويد:
لك في مرتقى العلى والمعالى * درجات لايرتقى ادناها انت بعد النبى خير البرايا * والسماء خير ما بها قمراها (تو را در مقامات و الا و صفات عالى درجاتى است كه به فروترين آنها دست كسى نمى رسد).
(تو پس از پيامبر صلى الله عليه و آله و سلم بهترين آفريدگانى. آرى، بهترين چيزهاى آسمان مهر و ماه آن است).
همان گونه كه ما از احاديث اشباه و نظاير افضليت على عليه السلام را از پيامبران گذشته عليهم السلام استفاده كرديم، فخررازى از آيه زير استفاده نموده كه پيامبر اسلام صلى الله عليه و آله و سلم از همه پيامبران گذشته افضل بوده است زيرا خصلتهاى همه آنان يك جا در آن حضرت جمع بوده است: اولئك الذين هدى الله فبهداهم اقتده... (2) (اين پيامبران كسانى هستند كه خدا هدايتشان كرده است، پس تو (اى پيامبر) به
هدايت آنان اقتدا كن...).
وى گويد: دانشمندان به اين آيه استدلال كرده اند كه پيامبر ما صلى الله عليه و آله و سلم از همه پيامبران عليهم السلام افضل بوده است، داوود و سليمان اهل شكرگزار زيرا ما بيان داشتيم كه خصال كمال و صفات شرف در ميان همه آنان به صورت پراكنده موجود بوده است، بر نعمت بوده اند، ايوب اهل صبر بر بلا، يوسف داراى اين دو صفت، موسى صاحب آيين استوار و نيرومند و معجزات آشكار، زكريا و يحيى وعيسى والياس اهل زهد، اسماعيل صاحب صدق و راستى، يونس اهل تضرع و زارى.
پس معلوم شد كه خداوند متعال هر يك از اين پيامبران را به صفت غالبى از صفات مدح و شرف كه در او بوده است ياد كرده است، آن گاه حضرت محمد صلى الله عليه و آله و سلم را فرمان داده كه به همه آنان اقتدا كند و راه آنان را پى گيرد، گويى خداى متعال آن حضرت را امر كرده كه همه صفات بندگى و فرمانبرى را كه به طور پراكنده در پيامبران گذشته وجود داشته است در خود گرد آورد. و ممكن نيست كه پيامبر صلى الله عليه و آله و سلم در اين امر كوتاهى كرده و آنها را تحصيل ننموده باشد و بى ترديد آن صفات را در خود تحقق بخشيده است. بنابر اين روشن است كه آن حضرت جامع جميع صفات نيكى است كه در آنان موجود بوده است. و از همين رو لزوما مى توان گفت: كه آن حضرت افضل از همه آنان بوده است. (1) ما نيز گوييم: بر اساس همين استدلال، با توجه به احاديث اشباه و نظاير كه در گذشته آورديم على عليه السلام نيز از آنان افضل است.
حافظ علامه گنجى شافعى گويد: تشبيه آن حضرت به آدم در علم از آن روست كه خداوند همه چيز را به آدم آموخت چنان كه فرموده: و علم آدم
الاسماء كلها (1) (خداوند همه اسماء را به آدم آموخت). پس هيچ چيزى و حادثه اى و واقعه اى نيست مگر آن كه على عليه السلام بدان عالم و در استنباط معناى آن فهيم است. و او را به نوح در مورد حكمت - يا صحيح تر در (حكمش) چنان كه در روايتى ديگر آمده است - تشبيه كرد، زيرا على عليه السلام بر كافران سرسخت و سخت گير و بر مؤمنان رئوف و مهربان بود همان گونه كه خداوند او را در قرآن وصف نموده: والذين معه اشداء على الكفار رحماء بينهم (2) (و آنان كه همراه اويند بر كافران سرسخت و در ميان خود مهربانند)، و درباره سرسختى نوح بر كافران فرموده است: رب لاتذر على الارض من الكافرين ديارا (3) (پروردگارا، هيچ يك از كافران را بر روى زمين باقى مگذار).
و او را در حلم به ابراهيم خليل الرحمن عليه السلام تشبيه نمود چنان كه خداوند در قرآن او را بدين صفت وصف نموده است: ان ابراهيم لحليم اواه (4) (همانا ابراهيم بسى بردبار و آه كشنده بود). بنابر اين حضرتش داراى جميع اخلاق انبياء و متصف به صفات اصفياء و برگزيدگان خداوند بوده است. (5) احاديث افضليت 7 - قندوزى از جابر رضى الله عنه از رسول خدا صلى الله عليه و آله و سلم روايت كرده كه فرمود: اى على، اگر بنده اى خدا را آن گونه كه شايسته است عبادت كند ولى درباره تو و خاندانت شك داشته باشد كه برترين مردميد، در آتش دوزخ خواهد بود. (6)
8 - از پيامبر صلى الله عليه و آله و سلم روايت است كه به على عليه السلام فرمود: اگر اعمال امت مرا در يك كفه ترازو و عمل تو در روز احد را در كفه ديگر نهند عمل تو بچربد و سنگين تر آيد. همانا خداوند در روز احد به تو بر فرشتگان مقربش افتخار نمود، و حجابها از آسمانها برداشته شد و بهشت و آنچه در آن است به ديدار تو سركشيدند، و پروردگار جهانيان به كار تو شادمان گشت. (1) 9 - شيخ ابو الفتح كراجكى رحمه الله كه از فقيهان و متكلمان شيعه بوده است همين حديث را از پيامبر صلى الله عليه و آله و سلم روايت كرده كه در آخر آن فرمود: (و همانا خداوند در عوض عمل آن روز پاداشى به تو دهد كه هر پيامبر و صديق و شهيدى به حال تو غبطه خورد). (2) اين احاديث شاهد فضل بزرگ و ارزش والايى براى آن حضرت است كه هيچ يك از پيامبران و فرشتگان با او برابرى ندارند. شيخ ازرى رحمه الله گويد:
لافتى في الوجود الا على * ذاك شخص بمثله الله باها (در عالم وجود جوانمردى جز على نيست، او شخصيتى است كه خداوند به مانند او مباهات و افتخار ورزيده است).
10 - حافظ گنجى از ابى عقال روايت كرده است كه از رسول خدا صلى الله عليه و آله و سلم پرسيد: (اى رسول خدا، سرور مسلمانان كيست؟ فرمود: به نظر تو كيست؟ گفت:
آدم. فرمود: در اينجا كسى است كه از آدم افضل است. گفت: اى رسول خدا، مگر نه اين است كه آدم را خداوند با دست خود آفريد و از روح خود در او دميد و كنيزش حوا را به همسرى او در آورد و او را در بهشت خويش جاى داد؟
پس چه كسى مى تواند از او افضل باشد؟ فرمود: كسى هست كه خداوند او را
برترى داده است، گفت: شيث است؟ فرمود: برتر از شيث... (و يكايك پيامبران را نام برد تا رسيد به عيسى عليه السلام) ابوعقال گفت: اى رسول خدا، من نمى دانم كه او كيست، فرشته مقربى است. پيامبر صلى الله عليه و آله و سلم فرمود: همين كسى است كه اكنون با تو سخن مى گويد - يعنى خود پيامبر صلى الله عليه و آله و سلم -.
ابوعقال گفت: اى رسول خدا، به خدا سوگند مرا شاد نمودى. فرمود: آيا بيشتر بگويم؟ گفت: آرى. فرمود: بدان كه پيامبران و رسولان الهى سيصد و سيزده نفرند، اگر همگى را در يك كفه ترازو نهند و صاحب تو را در كفه ديگر، كفه صاحب تو بر آنان مى چربد. ابوعقال گويد: گفتم: مرا پر از شادى نمودى اى رسول خدا، اما برترين مردم پس از شما كيست؟ حضرت تنى چند از قريش را نام برد (و درباره هر كدام چيزى گفت) سپس فرمود: على بن ابى طالب. گفتم: اى رسول خدا، كدامين آنها نزد تو محبوبترند فرمود: على بن ابى طالب. گفتم: چرا؟
فرمود: من وعلى از يك نور آفريده شده ايم... اى ابوعقال، برترى على بر ساير مردم مثل برترى جبرئيل بر ساير فرشتگان است). گنجى گويد: اين حديثى حسن و با سند عالى است. (1) 11 - كراجكى رحمه الله از ابن عباس از رسول خدا صلى الله عليه و آله و سلم روايت كرده كه فرمود: على برترين آفريدگان خدا غير از من است، وحسن و حسين دو سرور جوانان بهشتى اند و پدرشان از آن دو بهتر است، و فاطمه سرور زنان جهان است. (2) 12 - ابوذر رحمه الله گويد: پيامبر صلى الله عليه و آله و سلم به على عليه السلام نظرى افكند و فرمود: اين بهترين گذشتگان و آيندگان از اهل آسمانها و زمينهاست... (3) 13 - پيامبر صلى الله عليه و آله و سلم فرمود: اى على، تو امير آسمانيان و امير زمينيان و امير
گذشتگان و امير باقى ماندگان (حاضران) هستى و پيش از تو و پس از تو اميرى نبوده و نيست، و جايز نيست كه به اين نام ناميده شود كسى كه خداوند او را بدين نام نناميده است. (1) هيچ خردمندى شك نمى ورزد كه كسى با چنين اوصافى برترين و شريف ترين و بهترين آفريدگان است.
حديث برادرى 14 - ابن مغازلى از حذيفة بن يمان روايت كرده كه گفت: رسول خدا صلى الله عليه و آله و سلم ميان ياران انصار و مهاجر خود برادرى افكند، آن گونه كه ميان هر كسى با نظير و همتاى او برادرى مى ساخت. آن گاه دست على بن ابى طالب را گرفت و فرمود:
(اين برادر من است). حذيفه گويد: رسول خدا صلى الله عليه و آله و سلم كه سرور مسلمانان و پيشواى پرهيزكاران و فرستاده پروردگار عالميان است و مثل و مانندى ندارد با على بن ابى طالب دو برادرند. (2) 15 - علامه سيد هاشم بحرانى رحمه الله از جابربن عبد الله انصارى، گفت: رسول خدا صلى الله عليه و آله و سلم به من فرمود: اى جابر، كدامين برادران افضل اند؟ گفتم: پسرانى كه از يك پدر و مادرند، فرمود: ما گروه پيامبران با هم برادريم و من برترين آنهايم، و همانا محبوبترين برادران نزد من على بن ابى طالب است و او نزد من افضل از پيامبران است، پس هر كه پندارد پيامبران از او افضل اند همانا مرا از آنان كمتر دانسته است، و هر كه مرا از آنان كمتر بداند، كافر گرديده است، زيرا من على را برادر خود نساختم مگر به جهت آگاهيى كه از فضل او داشتم. (3)
16 - از امام كاظم عليه السلام از رسول خدا صلى الله عليه و آله و سلم كه به على عليه السلام فرمود: من فرستاده پيامگزار از سوى خدا هستم و تو وجه مورد پيروى خدا هستى كه از آن پيروى كنند، پس نه من نظيرى جز تو دارم و نه تو مثلى جز من دارى. (1) 17 - حافظ گنجى از ابن عمر كه گفت: رسول خدا صلى الله عليه و آله و سلم ميان ياران خود برادرى برقرار ساخت، پس على با چشم اشك آلود از راه رسيد و گفت: اى رسول خدا، ميان يارانت برادرى برقرار ساختى و مرا با كسى برادر نساختى؟!
فرمود: (تو برادر منى در دنيا و آخرت). سپس گويد: اين حديثى حسن و عالى و صحيح است. (2) حديث برادرى را منابع بسيارى از طرق گوناگون نقل كرده اند، در اين زمينه رجوع كنيد به الغدير 3 / 112 - 124 كه از پنجاه طريق تخريج كرده است، و نيز فضائل الخمسة 1 / 318 - 332 و بحار الانوار 38 / 330 - 347.
شكى نيست كه اين برادرى در ميان اصحاب بر اساس همگونى و همانندى آنان در كمالات نفسانى و درجات روحى بوده است. براى روشن شدن بيشتر به گفتار حافظ گنجى شافعى دقت شود كه گفته است: (اگر مى خواهى به قرب منزلت او به رسول خدا صلى الله عليه و آله و سلم پى برى به عمل پيامبر صلى الله عليه و آله و سلم در برقرارى برادرى ميان يارانش خوب بينديش كه چگونه هر كسى را به همگون و همانند خود پيوند داد، تا آنجا كه ميان ابو بكر و عمر برادرى كرد وعلى عليه السلام را براى خود ذخيره نمود و او را ويژه برادرى خود ساخت. و اين برترين فضيلت و شرافتى است كه بايد بدان توجه كرد. در اين مطلب ياد كردى است براى كسانى كه از قلبى آگاه برخوردارند و گوش دل به حقايق مىسپارند. (3)
من خدا و پيامبرش را گواه مى گيرم كه حديث برادرى بهترين دليل بر امامت على عليه السلام و تقدم آن حضرت بر همه افراد بشر از گذشته و آينده غير از پيامبر اسلام صلى الله عليه و آله و سلم است، زيرا او مثل و مانند رسول خدا صلى الله عليه و آله و سلم است چنان كه در اخبار گذشته ملاحظه شد. شيخ ازرى رحمه الله گويد:
لك ذات كذاته حيث لولا * انها مثلها لما آخاها (تو را ذاتى است همانند ذات رسول خدا صلى الله عليه و آله و سلم، كه اگر چنين نبود هرگز ذات تو را برادر خويش نمى ساخت).
خداوند ما را از اهل تمسك به ولايت اميرمؤمنان عليه السلام قرار دهد.
حديث طير 18 - ابن مغازلى به سندش از انس بن مالك كه گفت: پرنده اى بريان به رسول خدا صلى الله عليه و آله و سلم اهدا شد كه زنى از انصار آن را هديه كرده بود. پيامبر صلى الله عليه و آله و سلم داخل منزل شد و من آن را در برابر او نهادم، حضرت دعا كرد: (خداوندا! محبوبترين آفريدگانت را در نظر خودت از گذشتگان و آيندگان بر من داخل ساز تا با من از اين پرنده بخورد). من پيش خود گفتم: خداوندا! او را مردى از قوم من از گروه انصار قرار ده. على آمد و در را كوفت، من او را باز گرداندم و گفتم: رسول خدا صلى الله عليه و آله و سلم مشغول است. پيامبر صلى الله عليه و آله و سلم از اين كار با خبر نشد و دوباره همان دعا را تكرار نمود، من نيز همان دعا را تكرار كردم، باز على آمد و من او را باز گرداندم.
چون بار سوم آمد رسول خدا صلى الله عليه و آله و سلم به من فرمود: برخيز و در را به روى على بگشا. من برخاستم و در را گشودم، وعلى با آن حضرت از آن پرنده خورد و اين دعا در حق او مستجاب گرديد. (1)
19 - حاكم نيشابورى به سندش از انس بن مالك كه گفت: (من خدمت رسول خدا صلى الله عليه و آله و سلم مى كردم، جوجه اى بريان براى حضرتش آوردند، گفت: (خداوندا!
محبوبترين آفريدگانت را در نظر خودت برسان كه با من از اين پرنده بخورد).
من گفتم: خداوندا! او را مردى از انصار قرار ده. على آمد، گفتم: رسول خدا سرگرم كارى است. بار دوم آمد باز گفتم: رسول خدا سرگرم كارى است. بار سوم آمد، رسول خدا فرمود: در را بگشا. على داخل شد: پيامبر فرمود: چه چيز تو را از آمدن نزد من باز داشت؟ گفت: اين سومين بار است كه آمدم، انس مرا باز مى گرداند به پندار آن كه شما سرگرم كارى هستيد.
پيامبر به من گفت: چرا چنين كردى؟ گفتم: اى رسول خدا، دعاى شما را شنيدم دوست داشتم كه آن كس يكى از مردان قوم من باشد. فرمود: (تقصير با تو نيست زيرا) مرد قوم خود را دوست مى دارد). اين حديث بنا بر شرط بخارى و مسلم حديث صحيحى است ولى آنها نياورده اند. (1) حديث طير حديث معتبر و متواترى است و از طرق گوناگون از صحابه و تابعين روايت شده و عالمان و حافظان حديث در كتابهاى معتبر خود به صورتهاى گوناگون و در معنا نزديك به هم آورده اند و اينك برخى از آنها را مى آوريم:
1 - حميد طويل از انس، گفت: مرغى سرخ رنگ به نام (سرخ آوى) بريان شده براى پيامبر صلى الله عليه و آله و سلم هديه آوردند، گفت: (خداوندا! محبوبترين آفريدگانت را در نظر خود و پيامبرت نزد من فرست تا با من از اين سفره بخورد) پس على آمد... (2)
2 - اسماعيل بن ابى المغيره از انس، گفت: چند پرنده براى رسول خدا صلى الله عليه و آله و سلم هديه آوردند، آنها را ميان همسران خود تقسيم كرد، به هر كدام سه عدد رسيد، نزد يكى از آنان دو مرغ (قطاة) ماند كه آنها را نزد رسول خدا صلى الله عليه و آله و سلم فرستاد، حضرت گفت... (1) 3 - عثمان طويل از انس، گفت: مرغى را براى رسول خدا صلى الله عليه و آله و سلم هديه آوردند كه حضرتش را خوردن آن خوش آمد، گفت... (2) 4 - زبيربن عدى از انس، گفت: مرغى بريان براى رسول خدا صلى الله عليه و آله و سلم هديه آوردند، چون در برابر حضرتش نهاده شد، گفت... (3) 5 - ابن عباس گويد: مرغى را براى پيامبر صلى الله عليه و آله و سلم آوردند، گفت: (خداوندا!
مردى را نزد من آر كه خدا و رسولش او را دوست بدارند)، پس على آمد... (4) 6 - نافع از انس، گفت: مرغى را نزديك رسول خدا صلى الله عليه و آله و سلم آوردند، گفت... (5) 7 - عبد الله بن انس از انس بن مالك، گفت: كبكى بريان با نان و خورشى از خردل و كشمش (يا زيتون) براى رسول خدا صلى الله عليه و آله و سلم هديه آوردند، پيامبر صلى الله عليه و آله و سلم گفت: (خداوندا! محبوبترين آفريدگانت را در نظر خود نزد من آر تا با من از اين غذا بخورد). عايشه گفت: خداوندا! او را پدر من قرار ده. حفصه گفت: خداوندا!
او را پدر من قرار ده. انس گفت: خداوندا! او را سعد بن عباده قرار ده. ناگاه صداى حركت در خانه را شنيدم، چون بيرون شدم على را بر در خانه ديدم. (6) (هامش) * (1) - مناقب ابن مغازلى / 156 - 167.
(2) - همان.
(3) - همان.
(4) - همان.
(5) - همان.
(6) - تاريخ دمشق 2 / 112.
(*)
چند نكته جالب اول - از اين احاديث استفاده مى شود كه على عليه السلام برترين مردم پس از رسول خدا صلى الله عليه و آله و سلم است، زيرا حديث مى گويد كه او محبوبترين آفريدگان در نظر خدا و رسول او است. در اين زمينه حافظ گنجى شافعى سخنى دارد خوشبوتر از عطر شكوفه ها و آن اين است: در اين حديث دلالت واضحى است بر آن كه على عليه السلام محبوبترين آفريدگان در نظر خداست، و بهترين دليل بر اين مطلب مستجاب شدن دعاى پيامبر صلى الله عليه و آله و سلم در حق او است، خداوند فرموده: ادعونى استجب لكم. (1) (مرا بخوانيد تا شما را اجابت كنم) كه هم امر به دعا فرموده و هم وعده اجابت داده است. و معلوم است كه خداوند خلف وعده نمى كند و با رسولانش تخلف از وعده نمى نمايد و دعاى رسول خود را درباره محبوبترين آفريدگان در نظر خود رد نمى كند. و از بهترين وسيله ها براى تقرب به خداى متعال دوستى او و دوستى كسى است كه به خاطر خدا دوستش مى دارد، چنان كه يكى از اهل علم در اين معنى برايم سرود:
بالخمسة الغر من قريش * وسادس القوم جبرئيل بحبهم رب فاغفر عنى * بحسن ظنى بك الجميل (2) (به آن پنج تن گران قدر از قريش و ششمين آنان كه جبرئيل است، پروردگارا!
به دوستى آنان از من بگذر و به حسن ظنى كه به كار نيكوى تو دارم).
مراد از پنج تن همان خاندان پيامبر صلى الله عليه و آله و سلم و آل عبا هستند كه آيه تطهير درباره آنان نازل شده است و عبارتند از:
حضرات: محمد صلى الله عليه و آله و سلم، على، فاطمه، حسن و حسين عليهم السلام، و ششمين آنان
جبرئيل عليه السلام است.
دوم - در بيشتر اين احاديث از جايى كه آن پرنده را از آنجا آورده اند ذكرى به ميان نيامده است گر چه در برخى از آنها آمده. حال آيا اين پرنده از مرغان دنيا بوده يا از مرغان بهشت؟ از برخى احاديث معلوم مى شود كه آن پرنده از خوشگوارترين طعامهاى بهشتى بوده كه جبرئيل عليه السلام براى پيامبر صلى الله عليه و آله و سلم آورده است مانند خبرى كه علامه مجلسى رحمه الله در ضمن حديثى طولانى از على عليه السلام آورده است. (1) و نيز از اين حديث استفاده مى شود كه عايشه امام عليه السلام را از ورود بر رسول خدا صلى الله عليه و آله و سلم مانع مى شده است. و عمده مطلب در اين زمينه آن است كه اين فضيلت از ويژگيهاى اميرمؤمنان عليه السلام است و او محبوبترين و برترين مردم در نظر خدا و رسول او است. و اختلافات كوچك در حاشيه آن ضررى به اصل مطلب نمى رساند.
سوم - حديث طير از احاديث معتبر و صحيحى است كه امامان و حافظان حديث بر صحت متن و سند آن اجماع دارند، و به طرق گوناگون و سندهاى متعدد به طور متواتر نقل گرديده است. از جمله حاكم نيشابورى در كتاب مستدرك 3 / 131 گويد: (اين حديث را از انس گروهى از ياران وى كه بيش از سى تن هستند روايت كرده اند). و حافظ ذهبى در (تلخيص) خود كه در ذيل مستدرك آمده نيز همين را گويد: وابن مغازلى شافعى از بيست و چهار طريق در كتاب مناقب خود آورده است. وحافظ گنجى شافعى (مقتول در سال 658) در كفاية الطالب ص 152 گويد: (حديث انس را حاكم نيشابورى از هشتاد و شش مرد كه همه از انس روايت كرده اند آورده است). آن گاه اسامى آنها را به ترتيب
حروف الفبا ذكر نموده است.
و نيز ابن عساكر از بيست طريق (1) و نيز اين حديث در ذيل (احقاق الحق) به تفصيل آمده است. (2) شاعران اهل بيت عليهم السلام نيز اين حديث را از مسلمات گرفته و آن را به رشته نظم كشيده اند. سيد اسماعيل حميرى رحمه الله (در گذشته به سال 173) گويد:
نبئت أن أبانا كان عن أنس * يروي حديثا عجيبا معجبا عجبا في طائر جاء مشويا به بشر * يوما وكان رسول الله محتجبا أدناه منه فلما أن رآه دعا * ربا قريبا لأهل الخير منتجبا أدخل إلى أحب الخلق كلهم * طرا إليك فأعطاه الذي طلبا فاعتز بالباب معتز فقال له * من ذا؟ وكان وراء الباب مرتقبا من ذا؟ فقال: على قال: إن له * شأناله أهتم منه اليوم فاحتجبا (به من خبر رسيده كه پدرمان از انس حديث شگفت و بهت آورى را روايت نموده است)، (درباره مرغ بريانى كه روزى يك نفر آورد و رسول خدا صلى الله عليه و آله و سلم در خانه از نظر مردم دور بود).
(آن مرغ را نزد حضرتش برد و هنگامى كه چشم آن حضرت به آن افتاد پروردگار را كه به همه كس نزديك و برگزيننده خوبان است خواند و گفت:) (محبوبترين آفريدگان را در نظر خودت بر من وارد ساز. خدا هم آنچه خواست به او عطا فرمود).
(مردى شرافتمند در پشت در ايستاد و در زد، پيامبر صلى الله عليه و آله و سلم از خادم پرسيد:
كيست؟ و خود در پشت در منتظر بود).
(كيست؟ گفت: على است. فرمود: او مردى والامقام است و من امروز در انديشه او بودم و از همين رو در خانه نشستم و از ديد خلق پنهان شدم). (1) و صاحب بن عباد گويد:
من كمولاى على زاهد * طلق الدنيا ثلاثا ووفى من دعى للطير ان يأكله * ولنا في بعض هذا مكتفى (2) (كيست به مانند مولاى من آن على زاهد كه دنيا را سه طلاقه كرد و بدين طلاق وفادار بماند)؟
(كيست كه دعوت به خوردن آن مرغ بريان شد؟ و ما را در پاره اى از اين فضايل كفايت است (در استدلال بر امامت و افضليت او).
چند افترا و شبهه درباره حديث طير اول - نويسنده پر مدعا و معاند، ابن تيميه حرانى گويد: (حديث طير را هيچ يك از صاحبان كتب صحيح روايت نكرده و امامان حديث آن را صحيح ندانسته اند، بلكه آن حديثى است كه برخى از مردم آن را روايت كرده اند كه امثال آن را در فضيلت غير على نيز روايت نموده اند). (3) پاسخ اين شبهه از آنچه گذشت به خوبى روشن است و دانشمندان اهل سنت آن را متواتر دانسته اند. و چه مى توان گفت درباره مردى كه پيشوايان مذاهب چهارگانه به فسق و كفر او فتوا دادند و سر انجام در زندان درگذشت؟!
و نيز همين مرد منحرف از حق گويد: (در آن پرنده امر مهمى وجود نداشت كه اقتضا كند كه محبوبترين خلق خدا بيايد و از آن بخورد، زيرا خورانيدن طعام براى نيكوكار و بدكار امر مشروعى است و در اين كار براى خورنده مايه افزونى و تقرب به خداوند نمى شود و هيچ معونه اى بر مصلحت دين و دنيا ندارد، پس چه امر بزرگى وجود داشته تا مناسب باشد كه محبوبترين خلق خدا آن را انجام دهد)؟ (1) علامه مظفر رحمه الله در پاسخ او گويد: (امر عظيم و مهم آن بود كه محبوبترين خلق در نظر خدا با دليلى عينى و وجدانى به مردم معرفى شود، زيرا اين گونه معرفى از معرفى لفظى اكيدتر و در حجت آوردن قوى تر است، همان گونه كه پيامبر هدايت صلى الله عليه و آله و سلم به مردم شناساند كه على عليه السلام حبيب خداست آنجا كه در جنگ خيبر به مردم خبر داد كه پرچم را به دست كسى مىسپارد كه محبوب خدا و رسول و محب خدا و رسول است و پيروزى به دست او انجام مى گيرد. علاوه آن كه همين مناسبت كافى است كه رسول خدا صلى الله عليه و آله و سلم ميل داشته كه با محبوبترين خلق در نظر خدا و خودش غذا بخورد). (2) دوم - و نيز ابن تيميه گويد: (اين حديث با مذهب رافضيان تناقض دارد، زيرا آنان مى گويند: پيامبر صلى الله عليه و آله و سلم مى دانست كه على محبوبترين خلق به نزد خداست و او را جانشين خود ساخته بود، در صورتى كه اين حديث دلالت دارد كه آن حضرت محبوبترين خلق به نزد خدا را نمى شناخته است)! (3) علامه مظفر رحمه الله پاسخ مى دهد: (ما نفهميديم وجه دلالت حديث بر اين كه حضرت او را نمى شناخت چيست؟ شما فكر مى كنيد اگر مى فرمود: (على را نزد
من آر) معنايش اين بود كه نمى دانست او محبوبترين خلق خداست؟ چگونه پيامبر صلى الله عليه و آله و سلم او را نمى شناخت در صورتى كه در برخى اخبار آمده كه گفت:
(خداوندا! محبوبترين آفريدگانت در نظر خودت و مرا بياور)، و در خبر ديگرى است كه به على عليه السلام فرمود: (چه چيز تو را از آمدن نزد من باز داشت)؟ و نيز در خبر ديگرى است كه فرمود: (چه سبب شد كه دير آمدى)؟ پس پيامبر صلى الله عليه و آله و سلم او را مى شناخت ولى به طور مبهم بيان كرد و نگفت: خدايا على را بفرست، تا تعيين آن فرد از سوى خداى سبحان حاصل شود و مردم مستدلا بدانند كه على عليه السلام همان محبوبترين خلق به نزد خداست) (1).
سوم - در مواقف و شرح آن آمده است: (اين حديث نمى رساند كه آن حضرت در همه چيز محبوبترين بوده است، زيرا مى توان تقسيم كرد ولفظ (كل) و (بعض) را آورد. نمى بينى كه مى توان استفسار نمود و پرسيد: آيا او محبوبترين در همه چيزهاست يا در برخى چيزها؟ بنابر اين دلالت بر افضليت مطلق ندارد).
علامه مظفر رحمه الله در پاسخ گويد: (اطلاق با نبود قرينه اى كه بر خصوص دلالت دارد در مثل چنين مقامى عموميت را مى رساند. نمى بينى كه كلمه شهادت (لا إله ا لا الله) توحيد مطلق را مى رساند؟ در صورتى كه مطابق گفتار بالا مى توان گفت: كه بر توحيد مطلق دلالت ندارد، زيرا مى توان استفسار نمود كه آيا در همه چيز معبودى جز او نيست يا فقط در آسمان يا در زمين و امثال آن؟ بنابر اين نفى مطلق شرك (واثبات مطلق توحيد) را نمى رساند! و اين مطلبى است كه هيچ
عارف و خداشناسى نمى گويد). (1) چهارم - گويند: (اين يكى از خبرهاى واحد است، زيرا تنها انس بن مالك آن را روايت كرده است).
شيخ مفيد رحمه الله در پاسخ گويد: همه امت اسلامى آن را پذيرفته اند و نديده اند كه كسى بر انس اعتراض كند و هنگام روايت آن صحت آن را زير سؤال برد.
پس اجماع بر آن، حجت بر درستى آن است. علاوه آن كه در حديث متواتر وارد است كه اميرمؤمنان عليه السلام در روز شورا آن را از مناقب خود شمرده و بر اهل شورا بدان احتجاج نموده و فرموده است: (شما را به خدا سوگند مى دهم، آيا در ميان شما كسى هست كه رسول خدا صلى الله عليه و آله و سلم گفته باشد: (خداوندا! محبوبترين آفريدگانت در نظر خودت را نزد من آر تا با من از اين مرغ بريان بخورد) و كسى غير من آمده باشد؟ همه گفتند: نه، خدايا! فرمود: خداوندا! شاهد باش).
پس همگى به درستى آن اعتراف نمودند. و چنين نيست كه اميرمؤمنان عليه السلام احتجاج به مطلب نادرستى كند به ويژه در مقام نزاع و اختلاف (2).
در اينجا اين بحث را با سخنى از علامه مجلسى رحمه الله به پايان مى بريم:
وى پس از نقل اخبار طير گويد: بدان كه اين اخبار با تواترى كه دارند و هر دو گروه عامه و خاصه بر صحت آن اتفاق نظر دارند دلالت مى كند بر آن كه آن حضرت عليه السلام برترين آفريدگان و شايسته ترين فرد به جانشينى رسول خدا صلى الله عليه و آله و سلم است. اما دلالت آن بر افضليت آن حضرت از آن جهت است كه دوستى خداى متعال چيزى جز پاداش بسيار و توفيق و هدايتى كه نتيجه طاعات بسيار و متصف شدن به صفات حسنه باشد نيست چنان كه در جاى خود مبرهن است كه خداوند
از انفعالات وتغيرات منزه است و اتصاف او به حالاتى چون دوستى و دشمنى و امثال آن به اعتبار نتايج حاصله از اين حالات است نه خود حالات... پس روشن شد كه دوستى خداوند نتيجه پيروى از رسول خدا صلى الله عليه و آله و سلم است، و در نتيجه ثابت شد كه آن حضرت افضل از همه آفريدگان است.
اما رسول خدا صلى الله عليه و آله و سلم به اجماع امت از اين قانون مستثنى است زيرا خود حضرت گوينده اين جمله است پس نمى تواند خود او را هم شامل شود. پس ظاهر آن است كه مراد حضرتش محبوبترين ساير آفريدگان در نزد خدا مى باشد.
اما اين كه على عليه السلام شايسته ترين فرد به جانشينى رسول خدا صلى الله عليه و آله و سلم است، از آن روست كه كسى كه از همه صحابه بلكه از ساير انبيا و اوصيا افضل است عقل روا نمى دارد كه ديگرى بر او مقدم شود. (1)
فصل 7 پاره اى از اخبار در برترى على و اولاد او عليهم السلام از همه آفريدگان 1 - رسول خدا صلى الله عليه و آله و سلم فرمود: نبوت براى هيچ پيامبرى در عالم اشباح (عالم ذر) تمام نشد تا آن كه ولايت من و ولايت خاندان من بر او عرضه شد، و خاندان من براى او متمثل شدند و آنان به اطاعت و ولايت آنان اقرار نمودند. (1) 2 - امام صادق عليه السلام فرمود: هيچ پيامبرى به پيامبرى نرسيد مگر به شناخت حق ما و برترى ما بر ديگران. (2) 3 - امام باقر عليه السلام فرمود: ولايت ما ولايت خداست كه هيچ پيامبرى را مبعوث نكرده است جز با شناخت آن. (3) 4 - امام صادق عليه السلام فرمود: هيچ پيامبرى به نبوت و هيچ رسولى به رسالت نرسيد مگر به اقرار به ولايت ما و برترى ما بر ديگران. (4) 5 - امام رضا عليه السلام فرمود: ولايت على عليه السلام در همه كتابهاى پيامبران نوشته شده، و خداوند هيچ پيامبرى را مبعوث نكرده است جز (با اقرار) به نبوت محمد صلى الله عليه و آله و سلم
و وصايت على عليه السلام (1).
6 - ابو سعيد خدرى از رسول خدا صلى الله عليه و آله و سلم كه مى فرمود: اى على، خداوند هيچ پيامبرى را مبعوث نفرمود جز آن كه او را خواه و ناخواه به ولايت تو فراخواند. (2) 7 - محمدبن مسلم از امام باقر عليه السلام كه مى فرمود: خداى متعال از پيامبران بر ولايت على عليه السلام پيمان گرفت، و از آنان پيمان گرفت كه ولايت على را تبليغ كنند. (3) 8 - مفضل بن عمر گويد: امام صادق عليه السلام به من فرمود: خداى متعال در فرمانروايى خويش يگانه بود، پس خود را به بندگانش شناساند، آن گاه امر خويش را به آنان واگذارد و بهشت خود را به آنان ارزانى داشت. پس هر يك از جن و انس را كه خدا بخواهد دلش را پاكيزه سازد او را آشناى به ولايت ما كند. و هر كه را خواهد كه دلش را تاريك كند معرفت ما را از او باز دارد. سپس فرمود: اى مفضل، به خدا سوگند كه آدم مستحق آن نشد كه خداوند او را به دست خويش بيافريند و از روح خود در او بدمد جز به داشتن ولايت على عليه السلام، و خداوند با موسى سخن نگفت جز به داشتن ولايت على عليه السلام، و عيسى بن مريم را نشانه اى براى جهانيان نساخت مگر با خضوع در برابر على عليه السلام. سپس فرمود:
خلاصه بگويم: هيچ آفريده اى شايستگى نظر عنايت حق را نيافت جز به فرمانبرى از ما. (4) 9 - نوشته اى به خط مبارك امام عسكرى عليه السلام چنين يافت شده است: پناه مى برم به خدا از گروهى كه محكمات كتاب (قرآن) را حذف كردند، (5) و خداوند
رب الارباب و پيامبر و ساقى كوثر در مواقف روز حساب و شراره هاى آتش دوزخ و حادثه هولناك قيامت و نعمت سراى پاداش را به فراموشى سپردند، ماييم كوهان بلند فضيلت، و در ماست نبوت و ولايت و كرامت، و ماييم مشعلگاه هدايت و دستاويز محكم نجات، پيامبران از نور ما اقتباس مى كردند و راه ما را پى مى گرفتند، و به زودى حجت خدا بر خلق براى پديدار نمودن حق، با شمشير آميخته ظهور خواهد كرد.
اين دست خط حسن بن على بن محمد بن على بن موسى بن جعفر بن محمد بن على بن الحسين بن على اميرمؤمنان است. (1) 10 - رسول خدا صلى الله عليه و آله و سلم فرمود: اى على، خداوند پيامبران مرسل خويش را بر فرشتگان مقربش و مرا بر همه پيامبران و رسولانش برترى داد، و برترى پس از من - اى على - براى تو و امامان پس از توست، و همانا فرشتگان خادمان ما و خادمان دوستان مايند... (2) 11 - رسول خدا صلى الله عليه و آله و سلم فرمود: آسمان سايه نيفكنده و زمين بر نداشته پس از من كسى را كه از على بن ابى طالب برتر باشد، و او امام و امير امت من است، و او وصى و جانشين من بر آنهاست، هر كه پس از من از او پيروى كند هدايت يابد، و هر كه از غير او راه جويد گمراه و سرگردان شود. من خود پيامبر برگزيده ام، از روى هوا و هوس در فضل على بن ابى طالب سخن نمى گويم، اين جز وحى الهى نيست، آن را روح برگزيده الهى از سوى خدايى كه آسمانها و زمين و آنچه ميان آنها و زير زمين قرار دارد از آن او است فرود آورده است. (3) 12 - پيامبر صلى الله عليه و آله و سلم فرمود: اى مردم، على را پس از من تفضيل و برترى دهيد،
كه او پس از من برترين مردم از مرد و زن است، خداوند به واسطه ما روزى را فرود آورد و آفريدگان به حيات خود ادامه مى دهند... (1) 13 - رسول خدا صلى الله عليه و آله و سلم فرمود: بهترين كسى كه روى زمين راه مى رود پس از من على بن ابى طالب است. (2) 14 - امام صادق عليه السلام فرمود: خداوند پيامبران اولوا العزم را به سبب علم بر ديگر پيامبران برترى داد، و علم آنان را به ارث به ما بخشيد و ما را در فضلشان بر آنان برترى داد، و رسول خدا صلى الله عليه و آله و سلم چيزها مى دانست كه آنان نمى دانستند و ما علم رسول خدا صلى الله عليه و آله و سلم را مى دانيم و آن را براى شيعيان خود باز مى گوييم، از آنان هر كه پذيرفت برترين آنهاست. و هر جا كه ما باشيم شيعيان ما با ما هستند. (3) 15 - امام باقر عليه السلام فرمود: موسى عليه السلام از آن عالم (حضرت خضر) مسأله اى پرسيد كه وى پاسخ آن را نمى دانست، و او نيز از موسى مسأله اى پرسيد كه وى جوابش را نداشت، و اگر من ميان آنها بودم پاسخ مسأله هر كدام را مى دادم، و از آنها مسأله اى مى پرسيدم كه هيچ كدام پاسخ آن را نمى دانستند. (4) 16 - و نيز امام باقر عليه السلام به عبد الله بن وليد سمان فرمود: اى عبد الله، شيعيان درباره على و موسى و عيسى عليهم السلام چه گويند: وى گفت: عرض كردم: فدايت شوم، از كدام حالاتشان مىپرسى؟ فرمود: از علمشان مىپرسم، اما در فضل همه يكسانند. گفتم: فدايت شوم، من چه مى توانم بگويم؟ فرمود: به خدا سوگند على عليه السلام از آن دو داناتر بود. (5)
17 - در ذخاير بازمانده يكى از حواريون مسيح عليه السلام نوشته اى به قلم سريانى يافت شد كه از تورات نقل شده بود به اين مضمون: چون ميان موسى و خضر عليهما السلام در داستان آن كشتى و نوجوان و ديوار مشاجره درگرفت و موسى به سوى قوم خود بازگشت، برادرش هارون از او درباره آنچه از خضر عليه السلام در كشتى پرسيد و آنچه از شگفتيهاى دريا ديد پرسش نمود، موسى گفت: همين طور كه من وخضر بر لب دريا ايستاده بوديم پرنده اى در برابر ما فرود آمد و با منقارش قطره اى از آب دريا برگرفت و به سوى مشرق افكند، سپس قطره اى ديگر برگرفت و به سوى مغرب افكند، آن گاه قطره سومى برگرفت و به سوى آسمان افكند، سپس قطره چهارمى برگرفت و به سوى زمين افكند و سپس قطره پنجمى برگرفت و آن را در دريا افكند و ما هر دو بهت زده شديم. من در اين باره از خضر سؤال كردم و او پاسخ نداد، ناگاه چشممان به صيادى افتاد كه مشغول صيادى بود، نظرى به ما كرد و گفت: شما را در چه فكر و تعجب مى بينم؟ گفتيم:
در كار اين پرنده مىانديشيم. گفت: من با آن كه صيادى هستم اين اشارت را دانستم وشما كه پيامبريد نمى دانيد؟! گفتيم: ما جز آنچه را كه خداى بزرگ به ما آموخته نمى دانيم. گفت: اين يك مرغ دريايى است به نام (مسلم) زيرا گاهى كه صدا مى كند (مسلم) مى گويد. آن مرغ با اين كار اشارت داشت به اين كه در آخر الزمان پيامبرى خواهد آمد كه علم اهل مشرق و مغرب و اهل آسمان و زمين در برابر علم او مانند اين قطره در برابر درياست، و علم او را پسر عمو و وصى او به ارث مى برد. (1)
فصل 8 گفتار دانشمندان و مورخان در برترى على عليه السلام از همه افراد بشر مناظره عمر بن عبد العزيز 1 - ابن كلبى روايت كرده است: روزى عمر بن عبد العزيز در جايگاه خود نشسته بود كه دربان به همراه زنى گندمگون و بلند اندام و خوش قد و قامت و دو مردى كه گريبان وى را گرفته بودند وارد شدند و نامه اى از مىمون بن مهران با آنها بود، نامه را به عمر دادند. عمر آن را گشود و خواند، در آن نوشته بود:
(به نام خداوند بخشنده مهربان، به أمير المؤمنين عمر بن عبد العزيز از مىمون بن مهران: سلام و رحمت و بركات خدا بر شما، اما بعد، مسأله اى براى ما رخ داده كه سينه ها از آن تنگ و از آن عاجز گرديد و ما خود را گريز داده و امر آن را به داننده آن واگذار نموديم، زيرا خداوند بزرگ فرموده: (و اگر آن را به پيامبر و زمامداران خود باز مى گرداندند بى شك كسانى از آنها كه عمق آن را مىكاويدند حقيقت آن را به دست مى آوردند). (1) اى اميرمؤمنان، يكى از اين دو مرد شوهر و ديگرى پدر او است كه مدعى است شوهر اين زن سوگند خورده به
طلاق همسرش كه اگر على بن ابى طالب بهترين افراد اين امت و سزاوارترين آنان به رسول خدا صلى الله عليه و آله و سلم باشد. از اين رو دخترش مطلقه شده است، و در اعتقاد او روا نيست كه اين مرد داماد او باشد و دخترش مانند مادر شوهرش بر وى حرام گرديده است. ولى همسر اين زن مى گويد: تو دروغ مى گويى و گناهكار شدى، زيرا من به سوگند خود عمل كرده ام و گفتارم راست است و اين زن عليرغم تو و خشم تو همسر من است.
اينان در اين قضيه براى داورى نزد من آمده اند، من از آن مرد پرسيدم: آيا سوگند خورده اى؟ گفت: آرى، اين چنين است، من سوگند به طلاق او خورده ام ولى او مطلقه نشده است، زيرا على عليه السلام بهترين افراد اين امت و سزاوارترين آنان به رسول خدا صلى الله عليه و آله و سلم است، هر كه او را شناخت كه شناخت، و هر كه منكر او شد گو بشود، و هر كه مى خواهد خشنود شود گو بشود.
مردم كه اين را شنيدند همه نزد او جمع شدند، گر چه زبانها يكى و دلها پراكنده بود. وشما اى اميرمؤمنان، از اختلاف هواها و گرايشهاى مردم و شتابزدگى آنها به فتنه و آشوب آگاهى، از اين رو ما از اقدام به حكم كردن دست باز داشتيم، تا شما نظريه الهى خود را اظهار بداريد. اين دو مرد گريبان اين زن را چسبيده اند، پدرش سوگند خورده كه نمى گذارد با شوهر بماند، و شوهرش سوگند خورده كه از او جدا نخواهد شد اگر چه گردن او را بزنند مگر آن كه حاكمى بر او حكم كند كه نتواند با حكم او مخالفت كرده و از عمل به آن خوددارى نمايد. پس ما اى اميرمؤمنان - كه خداوند شما را توفيق نيكو بخشد و به راه راست ارشاد نمايد - حكم آنها را به شما حوآله كرديم.
و در زير نامه اين اشعار را نوشت، (ترجمه):
إذا ما المشكلات وردن يوما * فحارت في تأملها العيون
وضاق القوم ذرعا من نباها * فأنت لها أباحفص أمين لأنك قد حويت العلم طرا * وأحكمك التجارب والشؤون وخلفك الأله على البرايا * فحضك فيهم الحظ الثمين (اگر روزى مشكلات وارد شوند و بزرگان در فهم آن حيران مانده، و مردم از فهم آن ناتوان گردند تو - اى اباحفص - حلال آن مشكلات خواهى بود، زيرا تو بر همه جوانب علم دست يافته اى و تجربه ها و كارها تو را به مقام حكمت رسانده اند. و خداوند تو را بر آفريدگان خليفه ساخته، بنابر اين بهره تو در ميان آنان بهره گران سنگ و ارزشمندى است).
عمر بن عبد العزيز، بنى هاشم وبنى اميه وطوايف قريش را گرد آورد، آن گاه به پدر آن زن گفت: اى پير مرد، تو چه مى گويى؟ گفت: اى اميرمؤمنان، من دختر خود را به همسرى اين مرد در آوردم و او را با بهترين جهازيه اى كه در شأن امثال او است به خانه او فرستادم، تا چون هنگام خير و صلاحى كه از او اميد مى داشتم فرا رسيد سوگند دروغ به طلاق او خورد و با اين حال مى خواهد به همسرى او باقى بماند!
عمر بن عبد العزيز گفت: اى پير مرد، شايد او همسرش را طلاق نداده است، بگو بدانم او چگونه سوگند خورده است؟ گفت: سبحان الله! شكسته شدن و دروغ بودن سوگندى كه او خورده روشن تر از آن است كه در دل من با اين سن و دانشى كه دارم كمترين ترديدى باقى نهد، با او سوگند ياد كرده كه على بهترين افراد اين امت است و اگر نه همسرش سه طلاقه باشد.
عمر رو به شوهر كرد و گفت: تو چه مى گويى؟ آيا اين چنين طلاق داد ه اى؟
گفت: آرى. در اين حال مجلس از جا كنده شد و بنى اميه همه نگاه مى كردند ولى كسى دم نمى زد و همگى به چهره عمر مى نگريستند. عمر لختى سر به زير
افكنده متفكرانه با انگشت به زمين مى زد و آن گروه همه ساكت بودند و منتظر كه او چه خواهد گفت. عمر سربرداشت و اين شعر را خواند، (ترجمه):
إذا ولي الحكومة بين قوم * أصاب الحق والتمس السدادا و ما خير الأنام إذا تعدى * خلاف الحق واجتنب الرشادا (هر گاه كسى حكومت قومى را به دست گيرد بايد به حق عمل كند و در جستجوى راستى و درستى باشد. و او بهترين مردم نيست اگر از حق تجاوز كند و از راه رشد و صلاح كناره گيرد).
آن گاه به آن گروه گفت: نظر شما درباره سوگند اين مرد چيست؟ آنان ساكت مانده پاسخى ندادند. عمر گفت: سبحان الله! حرف بزنيد. مردى از بنى اميه گفت:
اين حكم ناموسى است و ما در اين باره جرأت سخن گفتن نداريم و تو بدين گفتار آگاهى و در حكم به سود و زيان آنان امين هستى. عمر گفت: هر چه به نظرت مى رسد بگو، زيرا گفتار تا زمانى كه باطلى را حق و حقى را باطل نسازد گفتنش در مجلس من رواست. گفت: من چيزى نمى گويم.
عمر رو كرد به مردى از بنى هاشم از فرزندان عقيل بن ابى طالب و گفت: اى عقيلى، نظر تو درباره آنچه كه اين مرد بر آن سوگند ياد كرده چيست؟ وى فرصت را مغتنم شمرده، گفت: اى أمير المؤمنين، اگر گفتار مرا حكم و حكم مرا روا مى دارى مى گويم، و اگر چنين نباشد سكوت شايسته تر و براى من راحت تر و دوستى ما را پاينده تر است. عمر گفت: گفتار تو حكم است و حكم تو نافذ.
بنى اميه چون اين سخن شنيدند گفتند: اى أمير المؤمنين، با ما انصاف ندادى كه حكم را در اختيار غير ما نهادى در حالى كه ما از نزديكان و خويشاوندان توييم! عمر گفت: ساكت شويد و ناتوان و نكوهيده باشيد، من كه حكم را بر شما عرضه داشتم وشما نظريه اى ابراز نداشتيد! گفتند: آن گونه كه به عقيلى سپردى به
ما نسپردى و ما را مانند او داورى ندادى. عمر گفت: اگر او درست گفت وشما خطا كرديد، و او برد وشما عاجز مانديد، و او بينايى نشان داد وشما كورى، گناه عمر چيست اى بى پدران! آيا مى دانيد داستان شما چيست؟ گفتند: نه، گفت: اما عقيلى مى داند، اى مرد تو چه مى گويى؟ گفت: داستان آنان همان است كه شاعر گفته است، (ترجمه):
دعيتم إلى أمر فلما عجزتم * تناوله من لايداخله عجز فلما رأيتم ذاك أبدت نفوسكم * نداما وهل يغني عن القدر الحرز (شما را به كارى فرا خواندند و چون درمانديد كسى آن را به دست گرفت كه عجزى به او راه ندارد. چون اين را مشاهده كرديد پشيمان شديد، ولى مگر حفظ و حراست مى تواند از سرنوشت جلوگيرى كند)؟
عمر گفت: احسنت، درست گفتى، اينك از آنچه پرسيدم پاسخ گوى. گفت:
اى أمير المؤمنين، سوگند او درست بوده و به سوگندش وفا كرده و همسرش مطلقه نيست. عمر گفت: از كجا مى دانى؟ گفت: اى أمير المؤمنين، شما را به خدا سوگند مگر نمى دانيد كه رسول خدا صلى الله عليه و آله و سلم در خانه فاطمه عليها السلام هنگامى كه به عيادت او رفته بود به او فرمود: دخترم! بيمارى تو چيست؟ گفت: پدر جان! درد شديد دارم. در آن موقع على عليه السلام در پى كار رسول خدا صلى الله عليه و آله و سلم رفته بود و حضور نداشت. پيامبر صلى الله عليه و آله و سلم به فاطمه عليها السلام فرمود: آيا چيزى ميل دارى؟ گفت: آرى، ميل به انگور دارم با اين كه مى دانم نادر است و اينك وقت انگور نيست. رسول خدا صلى الله عليه و آله و سلم فرمود: خداوند قادر است كه براى ما انگور بياورد. سپس گفت:
خداوندا! براى ما انگور بيار به دست برترين افراد امت من در نزد خودت. پس على عليه السلام در را كوفت و داخل شد و زنبيلى به كنار عبا آويخته بود، پيامبر صلى الله عليه و آله و سلم فرمود: اى على، اين چيست؟ پاسخ داد: انگورى است كه فاطمه خواسته بود.
پيامبر صلى الله عليه و آله و سلم فرمود: الله اكبر، الله اكبر، خداوندا! همان گونه كه با مخصوص گردانيدن على به دعاى من مرا شاد نمودى، شفاى دخترم را در اين انگور قرار ده. آن گاه فرمود: دخترم! بخور به نام خدا. فاطمه عليها السلام آن را خورد و هنوز رسول خدا صلى الله عليه و آله و سلم بيرون نرفته بود كه فاطمه عليها السلام شفا يافت.
عمر گفت: راست و درست گفتى، گواهى مى دهم كه من هم اين حديث را شنيده و در خاطر دارم. اى مرد، دست همسرت را بگير و اگر پدرش مزاحم تو شد صورتش را خرد كن... (1) مناظره حر با حجاج 2 - گروهى از افراد مورد وثوق روايت كرده اند: هنگامى كه حره دختر حليمه سعديه رضى الله عنه بر حجاج بن يوسف ثقفى وارد شد و در برابر او ايستاد، حجاج گفت:
تو حره دختر حليمه سعديه هستى؟ حره گفت: هوشمندى از غير مؤمن (تعجب است)! حجاج گفت: خدا تو را آورد، زيرا به من خبر رسيده كه تو على را از ابى بكر وعمر وعثمان برتر مى دانى. گفت: آن كه گفته: من على را تنها از اين چند تن برتر مى دانم دروغ گفته است. حجاج گفت: بر چه كسان ديگرى جز اينان برترى مى دهى؟ گفت: بر آدم و نوح و لوط و ابراهيم و داوود و سليمان و عيسى بن مريم عليهم السلام. حجاج گفت: واى بر تو، او را بر صحابه كه برترى مى دهى هيچ، هفت تن از پيامبران اولوا العزم را نيز بر آن مىافزايى! اگر آنچه گفتى درست توضيح ندهى گردنت را مى زنم.
حره گفت: من او را بر اين پيامبران برترى نداده ام، بلكه خداست كه برترى داده است. زيرا درباره آدم فرموده: فعصى آدم ربه فغوى (2) (آدم پروردگار خود
را نافرمانى كرد پس گمراه و زيانبار گشت)، ولى در حق على فرموده است: و كان سعيكم مشكورا (1) (خداوند كوشش شما را سپاس خواهد داشت).
حجاج گفت: آفرين اى حره او را به چه دليل بر نوح و لوط برترى مى دهى؟
گفت: خداوند حضرتش را بر آن دو برترى داده، آنجا كه فرموده: ضرب الله مثلا للذين كفروا امرأة نوح وامرأة لوط كانتا تحت عبدين من عبادنا صالحين فخانتاهما فلم يغنيا عنهما من الله شيئا وقيل ادخلا النار مع الداخلين (2) (خداوند براى كافران مثل مى زند زن نوح و زن لوط را كه همسر دو تن از بندگان صالح ما بودند ولى به آنها خيانت كردند و آنها نيز نتوانستند عذاب خدا را از زنانشان باز دارند، و به آنان گفته شد: همراه دوزخيان به آتش در آييد)، اما على بن ابى طالب با فرشتگان الهى زير درخت سدرة المنتهى قرار دارد و همسر او فاطمه زهرا دخت محمد صلى الله عليه و آله و سلم است كه رضاى خدا در رضاى او و خشم خدا در خشم او است. (3) حجاج گفت: آفرين اى حره، او را به چه دليل بر ابراهيم خليل الرحمن برترى مى دهى؟ گفت: خداوند او را بر وى برترى داده آنجا كه فرموده است: واذ قال ابراهيم رب ارنى كيف تحيى الموتى، قال اولم تؤمن؟ قال بلى و لكن ليطمئن قلبى (4) (و يادآر آن گاه كه ابراهيم گفت: پروردگارا، به من بنما كه چگونه مردگان
را زنده مى كنى، گفت: مگر باور ندارى؟ گفت: چرا ولى مى خواهم دلم آرام يابد). اما مولاى من امير مؤمنان سخنى گفته است كه احدى از مسلمانان درباره آن اختلاف ندارد، فرموده است: لو كشف الغطاء ما ازددت يقينا (اگر همه پرده ها كنار رود به يقين من افزوده نگردد). و اين سخنى است كه هيچ كس پيش از او نگفته و كسى بعد از او نتواند گفت.
حجاج گفت: آفرين اى حره، او را به چه دليل بر موساى كليم الله برترى مى دهى؟ گفت: خداوند مى فرمايد: فخرج منها خائفا يترقب (1) (پس موسى از آن شهر با خوف و مراقبت بيرون رفت). اما على بن ابى طالب در بستر رسول خدا صلى الله عليه و آله و سلم خوابيد و هرگز بيمى به خود راه نداد تا آن كه خداوند در حق او اين آيه را نازل كرد: و من الناس من يشرى نفسه ابتغاء مرضات الله (2) (و از مردم كس هست كه در راه رضاى خدا جانفشانى مى كند).
حجاج گفت: آفرين اى حره، او را به چه دليل بر داوود و سليمان عليهما السلام برترى مى دهى؟ گفت: خداوند او را بر آن دو برترى داده آنجا كه فرموده: (اى داوود ما تو را در زمين خليفه ساختيم پس در ميان مردم به حق داورى كن و از هواى نفس پيروى مكن كه تو را از راه خدا گمراه مى سازد). (3) حجاج گفت: او در چه مورد داورى نمود؟ حره گفت: در ميان دو مردى كه يكى صاحب درخت انگور بود و ديگرى صاحب گوسفند كه گوسفندان وى در تاكستان او رفته و آنها را خوردند، آن گاه هر دو براى داورى نزد داوود عليه السلام آمدند، داوود گفت: بايد گوسفندان فروخته شوند و پول آن را خرج درختان انگور كنند تا درختان به حال اول باز گردد. فرزندش (سليمان) گفت: نه، پدر جان، بلكه بايد از شير و پشم
آنها گرفت. خداوند در اين باره مى فرمايد: (ما حكم واقعى را به سليمان فهمانديم). (1) اما مولاى ما امير مؤمنان على عليه السلام فرمود: (مرا از آنچه بر فراز عرش است بپرسيد، مرا از آنچه در زير عرش است بپرسيد، از من بپرسيد پيش از آن كه مرا از دست بدهيد). و هنگامى كه آن حضرت در جنگ خيبر بر رسول خدا صلى الله عليه و آله و سلم وارد شد پيامبر صلى الله عليه و آله و سلم به حاضران فرمود: (برترين، داناترين و داورترين شما على است).
حجاج گفت: آفرين اى حره، او را به چه دليل بر سليمان برترى مى دهى؟
گفت: خداوند او را برترى داده آنجا كه فرموده: (سليمان گفت: خداوندا! مرا بيامرز و به من سلطنتى بخش كه احدى را پس از من نسزد). (2) اما مولاى ما
امير مؤمنان على عليه السلام فرمود: (اى دنيا، من تو را سه طلاقه كرده ام، مرا به تو نيازى نيست). و خدا درباره او اين آيه فرستاد: (اين سراى آخرت را براى كسانى قرار داده ايم كه در زمين در جستجوى برترى و فساد نيستند). (1) حجاج گفت: آفرين اى حره، او را به چه دليل بر عيسى بن مريم عليه السلام برترى مى دهى؟ گفت: خداى متعال او را برترى داده آنجا كه فرموده: (خداوند (در قيامت) گويد: اى عيسى بن مريم، آيا تو به مردم گفتى كه من و مادرم را به جاى خداى يكتا به خدايى گيريد؟ عيسى گويد: پاك خدايا، مرا نرسد كه آنچه حق من نيست بگويم، اگر آن را گفته بودم تو مى دانستى، زيرا تو از باطن من باخبرى اما من از راز تو آگاه نيستم، كه تو بسى داناى نهانهايى. من چيزى جز آنچه تو مرا فرمودى به آنان نگفتم). (2) در اين جا حضرت عيسى عليه السلام آنان را مجازات نكرد و داورى را به روز قيامت تأخير انداخت، اما على بن ابى طالب كه وقتى فرقه نصيريه درباره او اعتقاد باطل كردند (3) حضرت آنان را كشت و داورى درباره آنان را به تأخير نيفكند. اين بود فضائل آن حضرت كه با فضائل ديگران قابل قياس نيست.
حجاج گفت: آفرين اى حره، از عهده پاسخ بر آمدى، اگر پاسخ درست نمى دادى همان كه گفتم مى شد (گردنت را مى زدم). آن گاه به او جايزه وصله اى داد و او را به نحو شايسته اى مرخص نمود. خدا حره را بيامرزد. (4)
مناظره مأمون با فقها 3 - مأمون عباسى بحثى جالب و ارزنده با فقهاى عصر خويش درباره افضليت على عليه السلام دارد كه ما بخشى از آن را به مناسبت مى آوريم:
... يحيى بن اكثم (به فقها) گفت: من براى مسأله فقهيه اى كه اينك در ميان شما مورد بحث است نزد شما گسيل نشده ام ولى دوست دارم شما را با خبر سازم كه أمير المؤمنين (مأمون) مى خواهد با شما در مذهبى كه بدان اعتقاد دارد و بدان سبب براى خدا ديندارى مى كند با شما مناظره كند. گفتيم: أمير المؤمنين - كه خدا توفيقش دهد - هر چه مى خواهد بكند، گفت: أمير المؤمنين خدا را با اين اعتقاد ديندارى كند كه على بن ابى طالب بهترين آفريدگان خدا پس از رسول خدا صلى الله عليه و آله و سلم و شايسته ترين مردم به جانشينى آن حضرت است.
مأمون (به يكى از فقها) گفت: اى اسحاق، بهترين عمل در روزى كه خداوند پيامبر خود را برانگيخت چه بود؟ گفتم: اخلاص در گواهى (به يكتايى خداوند و رسالت پيامبر صلى الله عليه و آله و سلم)، گفت: يعنى سبقت به اسلام آوردن؟ گفتم: آرى. گفت:
كتاب خدا هم همين را مى گويد: بخوان: والسابقون السابقون، اولئك المقربون (1) (پيشى گيرندگان، آرى پيشى گيرندگان همان مقربانند)، و منظور پيشى گيرندگان به اسلام اند، آيا كسى را سراغ دارى كه در اسلام آوردن بر على پيشى گرفته باشد؟
گفتم: اى أمير المؤمنين، على در سنين نوجوانى اسلام آورد و حكم بر او روا نمى شود ولى ابو بكر در سنين كمال و عاقل مردى اسلام آورد و حكم بر او روا مى گردد. گفت: بگو كدامين آنها پيشتر اسلام آورد تا بعدا درباره سن نوجوانى و ميانسالى با تو مناظره كنم؟ گفتم: طبق اين شرط، على پيش از ابو بكر اسلام آورد.
گفت: آرى، اينك بگو هنگامى كه على اسلام آورد از دو حال بيرون نبود، يا آن است كه رسول خدا صلى الله عليه و آله و سلم او را به اسلام دعوت نمود و يا به الهام الهى اسلام آورد. من لختى سر به زير افكندم، مأمون گفت: اى اسحاق، نگو به الهام الهى بود زيرا در اين صورت او را بر رسول خدا صلى الله عليه و آله و سلم مقدم داشته اى، زيرا رسول خدا صلى الله عليه و آله و سلم اسلام را نشناخت مگر آن گاه كه جبرئيل از سوى خداى متعال نزد او آمد. گفتم: چنين است، رسول خدا صلى الله عليه و آله و سلم او را به اسلام دعوت نمود. گفت: اى اسحاق، آيا هنگامى كه رسول خدا صلى الله عليه و آله و سلم او را به اسلام دعوت نمود اين دعوت به امر خدا بود يا اين كار را از روى تكلف و به دلخواه خود كرد؟ باز لختى سر به زير افكندم، مأمون گفت: اى اسحاق رسول خدا را به تكلف و عمل به دلخواه منسوب مدار، زيرا خداوند از زبان او مى گويد: و ما أنا من المتكلفين (1) (من از اهل تكلف نيستم). گفتم: آرى اى أمير المؤمنين، او را به امر خدا دعوت نمود.
گفت: آيا اين از صفت خداى جبار - جل ثناؤه - است كه رسولان خود را مكلف سازد به فرا خوانى كسى كه حكمى بر او روا نمى گردد؟ گفتم: پناه بر خدا!
گفت: اى اسحاق، در قياس اين سخنت كه على در كودكى ايمان آورد و حكمى بر او روا نمى گردد آيا چنين مى بينى كه رسول خدا صلى الله عليه و آله و سلم كودكان را در دعوت به اسلام به كارى فوق توانشان مكلف ساخته و چون آنها را در زمانى به اسلام فراخواند و آنان مرتد شوند و از اسلام بازگردند در اين ارتداد چيزى بر آنان واجب نمى شود و حكم پيامبر صلى الله عليه و آله و سلم بر آنان روا نمى گردد؟ آيا در نزد تو رواست كه اين مطلب را به خداوند نسبت دهى؟ گفتم: پناه بر خدا!... (2)
سخن صدوق رحمه الله 4 - شيخ اجل صدوق رحمه الله (متوفى به سال 381) گويد: واجب است اعتقاد كنيم كه خداى عزوجل آفريده اى برتر از محمد صلى الله عليه و آله و سلم و ائمه معصومين عليهم السلام نيافريده است، و آنان محبوبترين و گرامى ترين آفريدگان نزد خدا و نخستين كسانى هستند كه به خداوند اقرار كردند آن گاه كه (در عالم ذر) از پيامبران پيمان گرفت... و خداوند آنچه به هر پيامبرى داده است به اندازه معرفتش به خدا و به پيامبر ما محمد صلى الله عليه و آله و سلم و پيشدستى در اقرار به آن حضرت بوده است. و معتقد باشيم كه خداى متعال همه آفريدگان را به خاطر او و خاندانش آفريده است و اگر آنان نبودند خداوند سبحان آسمان و زمين و بهشت و دوزخ و آدم و حوا و فرشتگان و هيچ يك از آفريدگان را نمى آفريد، درود خدا بر همه آنان (محمد و خاندانش) باد. (1) سخن مفيد رحمه الله 5 - پيشوا و پشتيبان طائفه اماميه شيخ مفيد رحمه الله گويد: بر هر مكلفى لازم است كه امام زمان خود را بشناسد، و به امامت و وجوب طاعت او و اين كه او برترين مردم زمانه و سرور قوم خويش است و اين كه امامان در عصمت و كمال مانند پيامبران عليهم السلام اند معتقد باشد، و اعتقاد كند كه هر رسولى از سوى خداى متعال هم پيامبر است و هم امام، ولى هر امامى پيامبر نيست... و اين كه امامان عليهم السلام مانند انبياء عليهم السلام بر همه مردم حجت اند، و پس از پيامبر اسلام صلى الله عليه و آله و سلم برترين آفريدگان خدا هستند. (2)
6 - و نيز پس از ذكر اختلافات درباره افضليت على عليه السلام، گويد: كسى كه امير مؤمنان عليه السلام را برتر از پيامبران گذشته و همه مردم غير از پيامبر هدايت صلى الله عليه و آله و سلم مى داند دليلش اين است كه: در جاى خود به دلايل مسلمى كه بيش از حد شمار است ثابت شده كه رسول خدا صلى الله عليه و آله و سلم برترين افراد بشر است، و نيز به دليل فرمايش آن حضرت كه فرمود: (من سرور بشرم) و فرمود: (من سرور اولاد آدمم و افتخار نمى كنم). و چون ثابت شد كه آن حضرت برترين افراد بشر است واجب است كه امير مؤمنان عليه السلام هم در فضيلت به دنبال آن حضرت باشد به دليل آن كه خود آن حضرت بر اين مطلب دلالت فرموده و برهان هم بر آن قائم است.
از جمله آن كه: هنگامى كه پيامبر صلى الله عليه و آله و سلم نصاراى نجران را به مباهله فراخواند تا حقانيت خود را آشكار سازد و ثبوت نبوت خويش را مبرهن نمايد و عناد آنها را در مخالفت با حضرتش پس از آن كه اتمام حجت بر آنها نمود نشان دهد، على عليه السلام را در مرتبه حكم، عديل و همتاى خود ساخت و حكم كرد كه آن حضرت نفس او است و او را در فضيلت از مرتبه خويش فروتر نداشت بلكه او را با خود برابر ساخت و از پروردگار خود كه اين حكم را فرموده بود با گواهى و حكم و تأكيد خبر داده، چنين فرمود: فمن حاجك فيه... آن گاه حسن و حسين عليهما السلام را براى مباهله فراخواند و آن دو بزرگوار فرزند او بودند در ظاهر لفظ، و فاطمه عليها السلام را فراخواند و از آن حضرت تعبير به (نساء) شده، و امير مؤمنان عليه السلام را فراخواند و او حكم نفس پيامبر صلى الله عليه و آله و سلم را دارد، و مى دانيم كه مراد از نفس، همان چيزى كه قوام بدن به آن است مثل خون جهنده و هوا و امثال آن نيست، و نيز مراد خود آن حضرت نيست، زيرا درست نمى تواند بود كه پيامبر خود را به سوى خود و يا به سوى ديگران دعوت كند، بنابر اين معنايى جز اين باقى نمى ماند كه مراد آن حضرت از تعبير به نفس همتا و همانند است و همان كسى است كه در عزت و كرامت و دوستى و صيانت و ايثار و بزرگداشت و تجليل در
نزد خداوند در آنچه كه اعتقاد بدان را واجب نموده در جاى پيامبر صلى الله عليه و آله و سلم قرار دارد. و اگر دليل خارجى وجود نداشت كه پيامبر صلى الله عليه و آله و سلم از اميرمؤمنان عليه السلام افضل است، اعتبارى كه در اين آيه موجود است حكم به تساوى آن دو بزرگوار در فضيلت و مرتبه مى كند، ولى دليل ديگرى اين تساوى را از ميان مى برد اما افضليت آن حضرت بر سايرين به مقتضاى اين آيه در جاى خود باقى است.
و ديگر از دلائل افضليت آن حضرت آن است كه پيامبر صلى الله عليه و آله و سلم حكم دوستى و دشمنى او را در حكم دوستى و دشمنى خود قرار داده است و اين ويژه آن حضرت است و بس... بنابر اين لازم است كه اميرمؤمنان عليه السلام با پيامبر صلى الله عليه و آله و سلم در فضيلت مساوى باشد تا چنين چيزى براى او ايجاب گردد و اگر نه وجهى در فضيلت براى آن حضرت نبود. اين دليل نيز مانند دليل نخست است كه در بالا گفتيم، بنابر اين آن دو بزرگوار در همه حال با هم برابرند مگر آنچه به دليل ديگر براى پيامبر صلى الله عليه و آله و سلم ثابت باشد.
و دليل ديگر حديث طير است كه پيامبر صلى الله عليه و آله و سلم به روايت خاصه وعامه فرمود:
(خداوندا، محبوبترين آفريدگانت را نزد من فرست كه با من از اين پرنده بخورد) پس على عليه السلام آمد... و چون ثابت شد كه اميرمؤمنان عليه السلام محبوبترين خلق به نزد خداست روشن مى شود كه ثواب او در نزد خداوند از همه بيشتر و او در نظر خدا از همه گرامى تر است، و اين تنها به دليل آن است كه عمل او از همه برتر و كارش از همه پسنديده تر و خودش در مراتب عابدان از همه والاتر است، و عموميت لفظ محبوبترين بودن او نزد خداوند آن گونه كه بيان داشتيم حكم به برترى حضرتش از همه بشر مى باشد... (1) دليل ديگر اخبار فراوان و منتشرى است كه دانشمندان عامه و خاصه متفقا از
رسول خدا صلى الله عليه و آله و سلم نقل كرده اند كه اميرمؤمنان عليه السلام در روز قيامت بر سر حوض كوثر در كنار او است، و لواى حمد را پيشاپيش آن حضرت به سوى بهشت به دوش مى كشد، و او قسمت كننده بهشت و دوزخ است، و براى پيامبر صلى الله عليه و آله و سلم منبرى مى نهند و حضرتش در بالاى آن فرا مى رود و امير مؤمنان عليه السلام يك پله پائين تر مى نشيند و پيامبران عليهم السلام پائين تر از آن پله مى نشينند، و پيامبر صلى الله عليه و آله و سلم را فرا مى خوانند و بر او حله مىپوشانند وعلى عليه السلام را نيز مى خوانند وحله اى ديگر مىپوشانند، و در روز قيامت احدى از صراط عبور نمى كند مگر آن كه جوازى از على بن ابى طالب عليه السلام به همراه داشته باشد.
و از جمله اخبارى كه بر اين مطلب دلالت دارد سخن امام صادق عليه السلام است كه فرمود: (خدا را سوگند كه اگر على بن ابى طالب عليه السلام آفريده نمى شد فاطمه دخت رسول خدا صلى الله عليه و آله و سلم را همسرى نبود از آدم گرفته به بعد). و فرمود: (يوسف پيامبر و پيامبر زاده و فرزند خليل الله و پيامبرى راستگو و راستين بود، و خدا را سوگند كه پدرم اميرمؤمنان على بن ابى طالب عليه السلام از او افضل بود). و هنگامى كه از آن حضرت پرسيدند كه منزلت على عليه السلام با پيامبر صلى الله عليه و آله و سلم چه بود؟ فرمود: (ميان آن دو بزرگوار جز رسالت فضيلت ديگرى برقرار نبود).
و نظير اين روايت از پدرش امام باقر و نيز از امام رضا و امام عسكرى عليهم السلام آمده است. و نيز آن بزرگواران در سخنان مشهورى فرموده اند: (اگر رسول خدا صلى الله عليه و آله و سلم وعلى بن ابى طالب عليه السلام نمى بودند خداوند آسمان و زمين و بهشت و دوزخى را نمى آفريد). و اين سخن مى رساند كه آن دو بزرگوار در اعمال بر همه فضيلت دارند و آفريدگان در مصالح خويش به شناخت و اطاعت و بزرگداشت و تجليل آن دو تن وابسته اند.
وعامه از طريق جابربن عبد الله انصارى وابوسعيد خدرى از پيامبر صلى الله عليه و آله و سلم روايت كرده اند كه فرمود: (على بهترين بشر است). و اين در مسأله مورد نظر نص
و تصريح است. و از عايشه روايت است كه هنگامى كه اميرمؤمنان عليه السلام در جنگ با خوارج پيروز شد و آنان را بكشت گفت: (اختلافى كه ميان من وعلى است مانع نمى شود كه من سخنى را كه از رسول خدا صلى الله عليه و آله و سلم درباره او و خوارج شنيده ام بازگويم، من از آن حضرت شنيدم كه مى فرمود: آنان (خوارج) بدترين آفريدگانند كه بهترين آفريدگان آنها را به قتل مى رساند).
و از جابربن عبد الله انصارى روايت كرده اند كه گفت: (على سرور بشر است، كسى جز كافر درباره او شك نمى ورزد). و اخبار در اين زمينه بسيار است و در آنچه ما آورديم كفايت است، و احتجاج به هر يك از آنها موجه است، و اصل در همه آنها راهش همان است كه ما گفتيم، و توفيق به دست خداست. (1) سخن كراجكى 7 - علامه جليل محمدبن على كراجكى رحمه الله گويد: آنچه ما در اين مسأله بدان معتقديم آن است كه اميرمؤمنان على بن ابى طالب عليه السلام از همه افراد بشر از گذشتگان و آيندگان جز رسول خدا صلى الله عليه و آله و سلم افضل است، و اجماع شيعه اماميه بر اين قول است، واحدى از آنان در اين باره مخالفت نكرده جز افراد حقيرى كه از طريق معروف منحرف شده اند با توجه به اهمالى كه در آنان ديده مى شود. (2) سخن ابن بطريق 8 - نابغه عصر خود يحيى بن حسن حلى معروف به ابن بطريق (متوفى به سال 600) گويد: آنچه دلالت دارد كه ولايت آن حضرت عليه السلام از همه واجبات الهى
بزرگتر و مؤكدتر است اين آيه است: يا ايها الرسول بلغ ما انزل اليك من ربك و ان لم تفعل فما بلغت رسالته والله يعصمك من الناس. (1) (اى پيامبر، آنچه را از سوى پروردگارت به تو نازل شده برسان كه اگر چنين نكنى پيام او را نرسانده اى و خداوند تو را از مردم نگاه مى دارد). زيرا در اين آيه ولايت آن حضرت جانشين نبوت شده، چرا كه به تبليغ درست آن شهادت به يگانگى خداوند سودمند بوده و تبليغ نكردن آن موجب تباهى تبليغ بقيه موارد رسالت مى گردد، بنابر اين هر گاه اين تبليغ حاصل شود تبليغ رسالت به صحت پيوسته و هر گاه تبليغ نگردد تبليغ رسالت سودمند نخواهد بود، و معلوم است كه هر چه شرط وجود چيزى باشد وجود آن چيز تحقق و وجوب نمى يابد جز به وجود آن شرط و....
اما مطلب دوم كه برترى آن حضرت از همه پيامبران گذشته و صديقان است آن كه: پيامبر اسلام صلى الله عليه و آله و سلم برترين انبياء و رسالت او برترين رسالتهاست، و خداى سبحان سيد رسولان خود را امر به ابلاغ وجوب ولايت اميرمؤمنان عليه السلام نموده و صحت رسالت او را منوط به اين تبليغ قرار داده است به گونه اى كه تبليغ اين رسالت كه برترين رسالتهاست جز به تبليغ اين ولايت راست نمى آيد، بنابر اين به دست مى آيد كه اين ولايت برابر با آن نبوت است و هر دو يك چيزند، و چون امامت آن حضرت مانند رسالت پيامبر صلى الله عليه و آله و سلم است نفس او هم چون نفس او است و در فضيلت با او يكسان است، و جز اميرمؤمنان در ميان آفريدگان خدا كسى يافت نمى شود كه نفس او مانند نفس رسول خدا صلى الله عليه و آله و سلم باشد چنان كه در آيه مباهله بدان اشاره شده است، و در اين صورت همگونى آن حضرت با ساير آفريدگان الهى از ميان مى رود و برترى حضرتش بر ديگران اثبات مى گردد. (2)
سخن ديگران 9 - فخر رازى در تفسير اين آيه شريفه: وتلك الرسل فضلنا بعضهم على بعض. (1) (و اين پيامبران برخى را بر برخى ديگر برترى داده ايم) گويد: امت اسلامى اجماع دارند بر آن كه برخى از پيامبران برتر از برخى ديگرند، و محمد صلى الله عليه و آله و سلم برتر از همه است، و بر اين مطلب به چند دليل استدلال مى گردد، از جمله به اين آيه: و ما ارسلناك الا رحمة للعالمين. (2) (و ما تو را جز رحمت براى عالميان نفرستاده ايم) زيرا هنگامى كه آن حضرت رحمت همه عالميان باشد لازم مى آيد كه برترين آنها نيز باشد. (3) بايد دانست كه همين دليل نيز دلالت دارد بر افضليت على عليه السلام از همه، زيرا آن حضرت همتا و نفس رسول خدا صلى الله عليه و آله و سلم است چنان كه در گذشته گفتيم و فخر رازى هم به اين مطلب اعتراف دارد و عين سخن او را به نقل از شيعيان آورديم و اعتراضى هم به آن نكرده است با اين كه او امام المشككين است، تنها از يك سوى ديگر اشكال تراشى نموده كه سخن را با ذكر آن در از نمى كنيم.
ازرى رحمه الله مى گويد:
هو في آية التباهل نفس * النبى لاغيره اياها (او در آيه مباهله نفس پيامبر صلى الله عليه و آله و سلم است و غير او در اين آيه مراد نيست). و چون پيامبر صلى الله عليه و آله و سلم از همه افضل است نفس پيامبر صلى الله عليه و آله و سلم هم كه على عليه السلام باشد از همه افضل خواهد بود. و نيز گويد:
لك ذات كذاته حيث لو لا * أنها مثلها لما آخاها
(تو را ذاتى چون ذات او است، زيرا اگر مثل آن نبود آن را به برادرى نمى گرفت).
و باز فخر رازى گويد: دين محمد صلى الله عليه و آله و سلم برترين اديان است، پس لازم مى آيد كه محمد صلى الله عليه و آله و سلم افضل پيامبران باشد. اما برترى اسلام از آن روست كه خداوند اسلام را ناسخ اديان گذشته قرار داده، و ناسخ لازم است كه برتر باشد، زيرا پيامبر صلى الله عليه و آله و سلم فرمود: (هر كه سنت نيكى را پايه گذارى كند در پاداش آن و پاداش كسانى كه تا روز قيامت بدان عمل مى كنند شريك است). و چون اين دين برتر و داراى پاداش بيشتر است واضع آن نيز از واضعان ساير اديان داراى پاداش بيشترى خواهد بود، بنابر اين محمد صلى الله عليه و آله و سلم از ساير انبيا افضل است. (1) اگر معيار افضليت، افزونى ثواب است - و حق هم همين است - على عليه السلام از همه پيامبران حتى پيامبران اولوا العزم افضل است، زيرا ثوابش از همه افزون تر و منزلتش در نزد خداوند از همه بيشتر است، شاهد اين مطلب اخبار بسيارى است كه از طريق عامه و خاصه نقل شده و ما در گذشته به پاره اى از آنها اشاره كرديم، از آن جمله اين حديث است كه رسول خدا صلى الله عليه و آله و سلم به على عليه السلام فرمود: (اى ابو الحسن، اگر ايمان و اعمال همه آفريدگان در يك كفه ترازو و عمل تو در روز احد در كفه ديگرى نهاده شود عمل تو بر همه اعمال آنها رجحان مى يابد و خداوند در روز احد به تو بر فرشتگان مقرب خويش افتخار كرد و حجابها را از آسمانهاى هفتگانه برداشت، و بهشت و ما فيها به سوى تو سركشيدند و پروردگار جهانيان از كار تو شادمان گشت، و خداوند به عوض آن روز پاداشى به تو عطا كند كه هر پيامبر و رسول و صديق و شهيدى به آن غبطه خورد). (2)
و در جنگ احزاب فرمود: (يك ضربه على در روز خندق برتر از عبادت جن و انس است). (1) وازرى رحمه الله گويد:
لافتى في الوجود الا على * ذاك شخص بمثله الله باهى در عالم وجود جوانمردى جز على نيست، او كسى است كه خداوند به مانند او افتخار كرده است).
و نيز فخر رازى گويد: برترى برخى از انبياء بر برخى ديگر به خاطر چند چيز است، يكى معجزات بسيار است كه دليل راستى و موجب شرافت آنهاست، و در حق پيامبر ما صلى الله عليه و آله و سلم بيش از سه هزار معجزه ثابت گرديده است و آنها اجمالا بر چند قسم است... و برخى مربوط به علوم است مانند خبر دادن از غيب، و فصاحت قرآن... (2) اين سخن فخر رازى سخن درستى است و هيچ شك و ترديدى در آن راه ندارد، زيرا حضرتش سر آمد همه پيامبران است، چنان كه بوصيرى گويد:
فاق النبيين في خلق وفي خلق * و لم يدانوه في علم ولا كرم وكل آى أتى الرسل الكرام بها * فانها اتصلت من نوره بهم وكلهم من رسول الله ملتمس * غرفا من اليم أو رشفا من الديم (پيامبر ما صلى الله عليه و آله و سلم بر همه پيامبران در خلق و خلق فائق آمد، و آنها در علم و كرم به پاى او نرسيدند).
(و هر معجزه اى كه رسولان گرامى خداوند آوردند، همه از نور آن حضرت به آنان رسيده بود).
(و همگى آنان از رسول خدا صلى الله عليه و آله و سلم خواهشمندند كفى از دريا و يا نمى از باران فضل او را).
آرى آن حضرت شهر علوم و معارف و معجزات و حقايق بود، ولى هيچ كس را دسترسى به اين شهر نيست مگر آن كه از دروازه آن وارد شود آن دروازه وجود مقدس مولاى ما على عليه السلام است. ازرى رحمه الله گويد:
انما المصطفى مدينة علم * وهو الباب من اتاه اتاها مصطفى صلى الله عليه و آله و سلم شهر علم وعلى دروازه آن است، كه هر كس به سوى آن دروازه رفت به شهر وارد خواهد شد).
علامه مناوى شافعى گويد: (حضرت مصطفى صلى الله عليه و آله و سلم شهرى است جامع معانى ديانتها، و شهر را دروازه اى ضرور است، حضرتش خبر داد كه دروازه آن شهر على - كرم الله وجهه - است، پس هر كه راه او را پيش گرفت به مدينه وارد شود، و هر كه بر خلاف او قدم برداشت راه هدايت را خطا كند و بدان نرسد). (1) و نيز گويد: (على بن ابى طالب همان دروازه اى است كه از آن به [شهر] حكمت وارد شوند. شگفتا از اين مرتبه كه چه بالا است! وه از اين منقبت كه چه والاست! هر كه پندارد كه (على بابها) به معناى ارتفاع است يعنى (بلند است در آن) بى شك براى هدف فاسد خود دست به يك چاره جويى زده است كه به كار او نمى آيد و هيچ سودى براى او ندارد). (2) علامه طريحى رحمه الله گويد: در خبر صحيح است كه پيامبر صلى الله عليه و آله و سلم فرمود: (من شهر علمم وعلى در آن شهر است، پس هر كه طالب علم است بايد به نزديك در رود). اين حديث را بسيارى از علما روايت كرده و برخى اجماع امت را بر آن
نقل كرده اند. در اين حديث رسول خدا صلى الله عليه و آله و سلم نفس شريف خود را شهر علم قرار داده و دستيابى به آن را جز به واسطه ورود از در منع فرموده است، پس هر كه از در وارد شود ميدان وسيعى براى گريز از گناه در پيش داشته و به رستگارى بزرگى دست يافته و به راهى راست هدايت گرديده است. نقل است كه سبب اين حديث آن بود كه يك مرد عرب بيابانگرد نزد رسول خدا صلى الله عليه و آله و سلم آمد و [به لهجه بيابانى خود] عرضه داشت: طمش طاح، فغادر شبلا، لمن النشب؟ (مردى مرده و فرزندى از خود به يادگار نهاده، مال بازمانده از آن كيست؟ حضرت فرمود:
للشبل مميطا (مال از آن همان فرزند است). در اين حال على عليه السلام وارد شد پيامبر صلى الله عليه و آله و سلم كلام آن مرد بيابانگرد را براى او باز گفت، و حضرت همان پاسخ را داد. در اينجا پيامبر صلى الله عليه و آله و سلم فرمود: انا مدينة العلم وعلى بابها.
و از لطايف در اين باب، آن كه: مرد عربى وارد مسجد شد و نخست به على عليه السلام سلام كرد سپس بر پيامبر صلى الله عليه و آله و سلم، حاضران خنديدند و در اين باره با او گفتگو كردند، پاسخ داد: من از پيامبر صلى الله عليه و آله و سلم شنيدم كه مى فرمود: انا مدينة العلم و على بابها، من هم به همين فرمايش حضرت عمل كردم (و خواستم از در وارد شوم). (1) جابربن عبد الله گويد: از رسول خدا صلى الله عليه و آله و سلم شنيدم كه در روز حديبيه در حالى كه دست على عليه السلام را گرفته بود مى فرمود: (اين مرد امير نيكان و كشنده بدكاران است، هر كه او را يارى دهد يارى شود و هر كه او را تنها گذارد تنها خواهد ماند - اين سخن را با صداى بلند مى گفت -، من شهر علمم وعلى دروازه آن است، پس هر كه طالب خانه (شهر) است بايد نزديك در رود). (2)
در اين حديث به جاى لفظ (علم) الفاظ (حكمت) (1)، (بهشت) (2)، (فقه) (3) نيز آمده است.
ابن عباس گويد: رسول خدا صلى الله عليه و آله و سلم فرمود: جبرئيل فرش مخملى از بهشت برايم آورد، بر آن نشستم [و به آسمان رفتم]، چون در پيشگاه پروردگارم قرار گرفتم با من سخن گفت و به رازگويى پرداخت، و چيزى به من نياموخت مگر آن كه على آن را دانست، پس او دروازه شهر علم من است. (4) شمس الدين مالكى (متوفى به سال 780) گويد:
وقال رسول الله انى مدينة من * العلم وهو الباب والباب فاقصد (5) (و رسول خدا صلى الله عليه و آله و سلم فرمود: من شهرى از علمم و او دروازه است، پس به دروازه رو كن).
و عارف بزرگ ابن فارض مصرى گويد:
واوضح بالتأويل ما كان مشكلا * على بعلم ناله بالوصية (وعلى عليه السلام مشكلات را با بيان تأويل آن روشن ساخت، به سبب علمى كه از راه وصيت [پيامبر صلى الله عليه و آله و سلم] به دست آورده بود).
فخر رازى گويد: خاندان پيامبر صلى الله عليه و آله و سلم در پنج چيز با او مساويند: 1) در سلام، به او فرمود: السلام عليك ايها النبى، و درباره خاندانش فرمود: سلام على آل ياسين. (6) 2) در درود بر او و بر آنان در تشهد. 3) در طهارت، درباره
پيامبر صلى الله عليه و آله و سلم فرمود: (طه) (1) يعنى اى طاهر، و درباره خاندانش فرمود: و يطهركم تطهيرا. (2) 4) در حرمت صدقه گرفتن. 5) در محبت، درباره پيامبر صلى الله عليه و آله و سلم فرمود:
فاتبعونى يحببكم الله. (3) (مرا پيروى كنيد تا خدا شما را دوست بدارد) و درباره خاندانش فرمود: قل لااسألكم عليه اجرا الا المودة في القربى. (4) (بگو من از شما اجرى نمى جويم مگر دوستى خاندانم را). (5) و نيز در تفسير آل گويد: آل محمد صلى الله عليه و آله و سلم كسانى هستند كه كارشان به آن حضرت بازگشت دارد، پس همه كسانى كه كارشان بازگشت بيشتر و كاملترى به آن حضرت داشته باشد آل او محسوب مى شوند، و بى شك وابستگى ميان فاطمه وعلى وحسن و حسين و رسول خدا صلى الله عليه و آله و سلم بيش از همه بوده است و اين از راه نقل متواتر چون مانند ساير امور معلوم و مسلم است، بنابر اين حتما آل او محسوب مى شوند.
و نيز مردم در مورد آل اختلاف دارند، برخى گويند: آل همان خويشانند، و برخى ديگر گفته اند: آل امت آن حضرتند. اگر آل را به معناى خويشان بگيريم اين چند تن آل پيامبرند، و اگر آل را امت آن حضرت كه دعوت او را پذيرفته اند بدانيم باز هم آنان آل محسوبند. پس ثابت شد كه آنان در همه فرضها آل هستند. اما آيا ديگران هم تحت عنوان آل قرار مى گيرند؟ مورد اختلاف است. (6)
10 - ابن ابى الحديد گويد: در خطبه حسن بن على عليهما السلام پس از شهادت پدرش (أمير المؤمنين عليه السلام) آمده است: (امشب مردى از دست شما رفت كه گذشتگان بر او پيشى نگرفتند و آيندگان به او نتوانند رسيد، پيامبر صلى الله عليه و آله و سلم كه او را به جنگ مى فرستاد جبرئيل در سمت راست و ميكائيل در سمت چپ حضرتش قرار داشتند).
و در حديث آمده است: (در روز احد صدايى از آسمان در فضا پيچيد و به گوش رسيد كه مى گفت: لاسيف الا ذوالفقار، ولافتى الا على (تيغ برانى جز ذوالفقار و جوانمردى جز على نيست)... و در اخبار صحيح آمده كه پيامبر صلى الله عليه و آله و سلم فرمود: اى جبرئيل، او (يعنى على عليه السلام) از من است و من از اويم). (1) و نيز در قصيده اول از هفت قصيده علويات كه قصيده اى طولانى و مشتمل بر داستان فتح خيبر است، گويد:
فما ماس موسى في رداء من العلى * ولا آب ذكرا بعد ذكرك ايوب تقيلت افعال الربوبية التى * عذرت بها من شك انك مربوب (موسى در رداى والايى كامل قرار نداشت بلكه رداى والايى به قامت تو برازنده است. وايوب ذكر چندانى نداشت بلكه ذكر تو بيشتر است. كارهايى شبيه كارهاى پروردگار كردى، كه گويى عذر آن كس كه شك در مربوبيت تو دارد موجه است)!
و يا علة الدنيا و من بدء خلقها له * وسيتلو البدء في الحشر تعقيب (اى آن كه علت [غائى] خلقت دنيايى و آفرينش دنيا براى تو آغاز شد، و به دنبال اين آغاز در روز رستاخيز نيز آفرينش ديگرى خواهد بود).
و در قصيده پنجم در توصيف آن حضرت گويد:
و وارث علم المصطفى وشقيقه * اخا ونظيرا في العلى والاواصر (و او وارث علم پيامبر مصطفى صلى الله عليه و آله و سلم و برادر و همسان او در همه والايى ها و ويژگيهاى او است).
و در قصيده هفتم گويد:
يا برق ان جئت الغرى فقل له * اتراك تعلم من بارضك مودع فيك ابن عمران الكليم وبعده * عيسى يقفيه واحمد يتبع بل فيك جبرئيل وميكائيل واسرافيل * والملاء المقدس اجمع بل فيك نورالله جل جلاله * لذوى البصائر يستشف ويلمع فيك الامام المرتضى فيك الوصى * المجتبى فيك البطين الانزع (اى برق، چون به سرزمين نجف رسيدى به آن بگو: آيا مى دانى چه كسى در تو مدفون است؟ موسى بن عمران كليم الله و پس از او عيسى و پس از وى احمد صلى الله عليه و آله و سلم در تو نهانند. بلكه جبرئيل و ميكائيل و اسرافيل و همه فرشتگان عالم مقدس بالا در تو نهفته اند. بلكه نور خداى ذوالجلال كه براى بينندگان مى درخشد وتلألؤ دارد است. در تو امام مرتضى، در تو وصى برگزيده مصطفى، در تو آن مرد پر از علم و بركنده از شرك و كفر خفته است).
منظور از آن كه همه فرشتگان و پيامبران در تو نهفته اند آن است كه على عليه السلام حاوى همه فضائل آنهاست.
هذا ضمير العالم الموجود عن * عدم و سر وجوده المستودع (اين باطن عالمى است كه از كتم عدم به وجود آمده و سر پنهان وجود آن است). سر وجود عالم همان مصالحى است كه در ايجاد آن به سبب و به خاطر محمد و آل محمد صلى الله عليه و آله و سلم نهفته است.
هذا هو النور الذى عذباته * كانت بجبهة آدم تتطلع
(اين همان نورى است كه شعاعش در پيشانى آدم عليه السلام مى درخشيد). مراد همان نور نبوت است كه از آدم به پيامبر اسلام صلى الله عليه و آله و سلم منتقل شد وعلى عليه السلام هم وصى آن حضرت و شريك در فضائل او بود.
وشهاب موسى حيث اظلم ليله * رفعت له لألاؤه تتشعشع (و او همان آتشى است كه براى موسى در تاريكى شب درخشيد، و انوارى از او براى موسى درخشيد كه سبب نبوت او گرديد).
ما العالم العلوى الا تربة * فيها لجثتك الشريفة مضجع (عالم بالا چيزى جز تربتى براى آرامگاه بدن شريف تو نيست). اين سخن از آن روست كه قبر شريف حضرتش معراج فرشتگان و محل آمد شد ارواح طيبه است.
اقول فيك سميدع، كلا ولا * حاشا لمثلك ان يقال سميدع (درباره تو گويم كه مردى بس آقا و بزرگى؟! هرگز، به هيچ وجه نمى توان درباره چون تويى آقا و بزرگ گفت). زيرا تو بزرگتر از اين لقبهايى.
بل انت في القيامة حاكم * في العالمين و شافع و مشفع (بلكه تو در روز رستاخيز درباره جهانيان حاكم و شفاعت كننده اى كه شفاعتت پذيرفته مى شود).
والله لولا حيدر ما كانت الدنيا * ولاجمع البرية مجمع واليه في يوم المعاد حسابنا * وهو الملاذ لنا غدا والمفزع (خدا را سوگند كه اگر حضرت حيدر نبود هرگز دنيايى وجود نداشت و آفريدگان در جايى گرد نمى آمدند. و در روز قيامت حساب ما به دست او است، و فرداى قيامت او پشتيبان و پناهگاه ماست).
و در قصيده ششم گويد:
علم الغيوب اليه غير مدافع * والصبح ابيض مسفر لايدفع (علم غيبها بى هيچ اشكال و اختلافى به نزد او است، و صبح هميشه روشن و بى پرده است و كسى منكر آن نتواند شد).
بحثى در اخبار غيبى آن حضرت و وقوع آنها ابن ابى الحديد در ذيل خطبه 92 (نهج البلاغة) كه مى فرمايد: (از من بپرسيد پيش از آن كه مرا از دست بدهيد، سوگند به آن كه جانم به دست او است مرا از چيزى كه ميان شما تا روز قيامت رخ خواهد داد و نيز از گروهى كه صد نفر را هدايت و صد نفر را گمراه مى كند نمى پرسيد جز آن كه از خواننده و جلودار و ساربان و محل خوابانيدن مركبها و بار اندازهاى آنها و اين كه چند تن آنها كشته مى شوند و چند تن به مرگ طبيعى مىميرند، به شما خبر مى دهم) فصلى تحت عنوان بالا آورده، گويد (1):
بدان كه آن حضرت در اين فصل به خداوندى كه جانش به دست او است سوگند ياد كرده كه مردم از هيچ حادثه اى كه ميان آنان تا روز قيامت رخ مى دهد از حضرتش نمى پرسند جز آن كه از آن خبر مى دهد، و نيز از آن حضرت درباره گروهى از مردم كه به سبب آنان صد نفر هدايت و صد نفر گمراه شوند كسى نپرسد جز آن كه از شبان و جلودار و ساربان و جاى خوابانيدن اشتران و اسبهاى آنان و اين كه چند تن آنان كشته مى شوند و چند تن به مرگ طبيعى مىميرند خبر مى دهد. البته اين ادعا از آن حضرت نه به معناى ادعاى پروردگارى و پيامبرى است بلكه مراد آن است كه رسول خدا صلى الله عليه و آله و سلم او را از آن آگاه ساخته است. و
تحقيقا ما خبرهاى غيبى او را آزموديم و همه را موافق با واقع يافتيم و آن را دليل صدق ادعاى مذكور شمرديم، مانند:
1 - خبر از ضربتى كه بر فرق مباركش مى خورد و محاسن شريفش را از خون رنگين مى سازد. 2 - خبر از كشته شدن فرزندش حسين عليه السلام و سخنانى كه هنگام [بازگشت از صفين و] عبور از كربلا بر زبان راند. 3 - خبر از به حكومت رسيدن معاويه پس از آن حضرت. 4 - خبر از حكومت حجاج و يوسف بن عمر. 5 - خبر از كشته شدن خوارج در نهروان. 6 - خبر از سرنوشت ياران خود كه كدام به قتل مى رسد و كدام به دار آويخته مى شود. 7 - خبر از جنگ با ناكثين وقاسطين ومارقين (پيمان شكنان بصره در جنگ جمل، ستمگران شام در جنگ صفين، از دين بيرون شدگان خوارج در جنگ نهروان). 8 - خبر از ورود سپاه كمكى اى كه از كوفه در جنگ بصره (جمل) براى حضرتش رسيد. 9 - خبر از سرنوشت عبد الله بن زبير، كه فرمود: (سوسمار مكارى است كه در پى كارى مى رود كه بدان دست نمى يابد، دام دين را براى صيد دنيا مى گسترد، و سر انجام به دست قريشيان به دار آويخته مى شود). 10 - خبر از نابودى بصره به فرو رفتن در آب و بار ديگر به دست زنگيان، كه برخى كلمه زنج را به ريح (باد) تحريف كرده اند...
و نيز در ذكر اخبار غيبى آن حضرت گويد:
1 - ابن هلال ثقفى در كتاب (غارات) از زكريا بن يحيى عطار، از فضيل، از محمد بن على (امام باقر عليه السلام) روايت كرده كه فرمود: چون على عليه السلام جمله سلونى (از من بپرسيد...) را گفت، مردى در حضور حضرتش برخاست و گفت: مرا خبر ده كه چند تار مو در سر و صورتم هست. امام عليه السلام فرمود: (به خدا سوگند كه خليلم (رسول خدا صلى الله عليه و آله و سلم) مرا خبر داده است كه بر هر تار موى سرت فرشته اى است كه تو را لعنت مى كند، و بر هر تار موى صورتت شيطانى است كه به گمراهى تو مشغول است، و در خانه تو بزغاله اى است (يا فرد پست و رذلى
است) كه فرزند رسول خدا صلى الله عليه و آله و سلم را مى كشد). و فرزند او سنان بن انس نخعى قاتل حسين عليه السلام در آن روز كودكى بود كه روى زمين سينه خيز راه مى رفت.
2 - حسن بن محبوب از ثابت (ابو حمزه) ثمالى، از سويد بن غفله روايت نموده كه: روزى على عليه السلام خطبه خواند، مردى از پاى منبر برخاست و گفت: اى اميرمؤمنان، من از وادى القرى گذشتم ديدم خالد بن عرفطه مرده است، براى او آمرزش بخواه. حضرت فرمود: به خدا سوگند، نمرده و نخواهد مرد تا يك سپاه ضلالت را جلودارى كند كه پرچمدار آن حبيب بن حمار است. مردى از پاى منبر برخاست و گفت: اى اميرمؤمنان، منم حبيب بن حمار، و من شيعه و دوستدار تو هستم. فرمود: حبيب بن حمار تويى؟ گفت: آرى، دوباره فرمود: تو را به خدا حبيب بن حمار تويى؟ گفت: آرى به خدا. فرمود: هان، به خدا سوگند كه تو همان پرچمدارى، تو آن را به دوش مى گيرى و از همين در وارد مى شوى - و به باب الفيل مسجد كوفه اشاره فرمود.
ثابت گويد: به خدا سوگند، نمردم تا آن كه ديدم ابن زياد عمر بن سعد را براى جنگ با حسين بن على عليهما السلام فرستاد و خالد بن عرفطه را در مقدمه لشكر و حبيب بن حمار را پرچمدار آن ساخت و او با همان پرچم از باب الفيل داخل شد...
3 - محمد بن جبله خياط، از عكرمه، از يزيد احمسى روايت كرده كه:
على عليه السلام در مسجد كوفه نشسته بود و گروهى از جمله عمرو بن حريث در برابر او قرار داشتند كه ناگاه زنى نقاب زده و ناشناس پيش آمد و ايستاد و به على عليه السلام گفت: اى كه مردان را كشتى و خونها را ريختى و كودكان را يتيم كردى و زنان را بيوه ساختى! على عليه السلام فرمود: اين همان گرگ بد زبان درشتگوست! اين همان است كه به مردان و زنان شبيه است و هرگز خون [حيض و نفاس] نديده است.
آن زن سر خود را دزديد و به سرعت گريخت. عمرو بن حريث در پى او
دويد و در رحبه به او رسيد و گفت: به خدا سوگند، من امروز از اين كارى كه تو با اين مرد كردى شادمان شدم، به منزل من بيا تا چيزى به تو بدهم و لباس مناسب به تو بپوشم. چون زن داخل شد عمرو كنيزان خود را دستور داد او را وارسى كنند و لباسهايش را بيرون كنند تا درستى سخن آن حضرت را درباره او بنگرد. آن زن گريست و از او خواست كه او را وارسى نكند و گفت: به خدا سوگند، من همان گونه ام كه او گفت، من دو جنسه ام، هم عورت زنان دارم و هم بيضه اى مانند بيضه مردان و هرگز خون [حيض] نديده ام. عمرو از او دست كشيد و از خانه بيرونش كرد، سپس به نزد على عليه السلام آمد و ماجرا را بازگو كرد.
حضرت فرمود: خليلم رسول خدا صلى الله عليه و آله و سلم مرا از همه مردان و زنانى كه بر من سركشى مى كنند تا روز قيامت، خبر داده است. (1) و نيز گويد: صاحب كتاب (استيعاب) ابوعمر محمد بن عبد البر، از گروهى از راويان و محدثان روايت كرده كه گفته اند: احدى از صحابه پيامبر صلى الله عليه و آله و سلم سلونى نگفت جز على بن ابى طالب عليه السلام. و شيخ ما ابو جعفر اسكافى در كتاب (نقض العثمانية) از على بن جعد از ابن شبرمه روايت كرده كه گفت: احدى از مردم را نرسد كه بر منبر سلونى گويد جز على بن ابى طالب عليه السلام. (2) علامه خوئى پس از نقل اين سخن در شرح خود بر (نهج البلاغة) (7 / 74) گويد: زيرا انواع پرسشها قابل ضبط و حساب نيست، و انواع خواسته ها در شمار و بررسى در نمى آيد، زيرا برخى به امور معقول و برخى به امور منقول، برخى به عالم شهود و برخى به عالم غيب، و برخى به امور گذشته و برخى به امور حال و برخى به امور آينده مربوط است، از اين رو پاسخ از همه آنها امكان پذير نيست
و توان بر پاسخ اين همه پرسش را ندارد مگر كسى كه به نيرويى خدايى و قدرتى الهى مؤيد بوده و روح الامين در قلب او دميده، و علوم اولين و آخرين را آموخته و منبع علم و حكمت و سرچشمه كمال و معرفت گشته باشد و او اميرمؤمنان، رئيس و پيشواى دين، وارث علم پيامبران، مطلوب طالبان و حلال مشكلات سائلان است، بنابر اين كسى جز آدم جاهل بى خرد خود را در اين منصب قرار نمى دهد، و جز شخص سرگردان غافل مدعى اين مقام براى خود نمى شود...
ابو بصير از امام باقر عليه السلام روايت كرده كه فرمود: از على عليه السلام درباره علم پيامبر صلى الله عليه و آله و سلم پرسش شد، فرمود: علم پيامبر علم همه پيامبران و علم امور گذشته و علم امور آينده تا روز قيامت است. آن گاه فرمود: سوگند به آن كه جانم به دست او است، همانا من علم پيامبر و علم گذشته و علم آينده كه از حال تا روز قيامت خواهد بود همه را مى دانم. (1) رواياتى چند درباره سلونى از جمله دلائل بر افضليت آن حضرت همين است كه فرموده: سلونى قبل ان تفقدونى، و ما چند روايت در اين زمينه مى آوريم:
1 - فرمود: مرا از راههاى آسمانها بپرسيد، زيرا كه من به آنها از راههاى زمين داناترم. جبرئيل عليه السلام در چهره مردى ناشناس آمد و گفت: اگر راست مى گويى، مرا خبر ده كه جبرئيل كجاست؟ حضرت نظرى به راست و چپ آسمان و زمين افكند و فرمود: او را در آسمان و [ساير نقاط] زمين نديدم، شايد خود تو باشى. (2)
2 - حافظ محمد بن يوسف بن محمد بلخى شافعى در كتاب خود (چنان كه در خلاصه آن ص 16 آمده) گويد: از على - كرم الله وجهه - روايت است كه در مجلس عمومى خود فرمود: از من بپرسيد پيش از آن كه مرا نيابيد، مرا از علم آسمان پرسيد كه من كوچه به كوچه و ناحيه به ناحيه آن را مى شناسم. مردى از حاضران گفت: اى پسر ابى طالب، اينك كه چنين ادعا دارى، بگو اكنون جبرئيل كجاست؟
پس حضرت اندكى در خود فرو رفت و در اسرار [عالم] انديشيد، سپس سربرداشت و فرمود: من آسمانهاى هفتگانه را گرديدم و جبرئيل را نيافتم و به گمانم خود تويى اى پرسنده! وى گفت: به به، كيست به مانند تو اى پسر ابى طالب كه پروردگارت به تو بر فرشتگان افتخار مى ورزد؟! آن گاه از ديد حاضران پنهان شد. (1) 3 - محمد بن طلحه شافعى گويد: يك بار حضرتش فرمود: (مرا از راههاى آسمانها بپرسيد، كه من بدانها از راههاى زمين داناترم). و بار ديگر فرمود: (اگر بخواهم يك بار گران شتر از تفسير بسم الله الرحمن الرحيم پر كنم). و بار ديگر فرمود: (اگر بالشى برايم نهند و بر آن نشينم ميان اهل تورات به توراتشان و ميان اهل انجيل به انجيلشان و ميان اهل زبور به زبورشان و ميان اهل فرقان (قرآن) به فرقانشان داورى كنم. به خدا سوگند كه آيه اى در خشكى يا دريا، در بيابان و كوهستان، در آسمان و زمين و در شب و روز نازل نشد جز آن كه مى دانم كه درباره چه كسى و چه چيزى نازل شد). (2) 4 - سبط ابن جوزى گويد: آن حضرت فرمود: مرا از راههاى آسمانها بپرسيد كه من به آنها از راههاى زمينها داناترم، و اگر پرده برداشته شود بر يقين من
افزوده نخواهد شد. (1) 5 - اصبغ بن نباته گويد: هنگامى كه على عليه السلام بر مسند خلافت نشست و مردم با او بيعت كردند، در حالى كه عمامه رسول خدا صلى الله عليه و آله و سلم را بر سر و برده آن حضرت را بر تن و كفش آن حضرت را در پا و شمشير آن حضرت را بر كمر داشت به سوى مسجد بيرون شد و بر منبر بالا رفت و با وقار تمام بر آن نشست، آن گاه انگشتان خود را در يكديگر فرو برد و دستها را زير شكم نهاد و فرمود: اى مردم، از من بپرسيد پيش از آن كه مرا نيابيد، اين [سينه] گنجينه علم است، اين آب دهان رسول خدا صلى الله عليه و آله و سلم است، اين چيزى است كه رسول خدا صلى الله عليه و آله و سلم جويده و در دهان من گذاشته است، از من بپرسيد، كه علم اولين و آخرين نزد من است.
هان، به خدا سوگند، اگر بالشى برايم بنهند و بر آن بنشينم اهل تورات را به توراتشان فتوا دهم تا آنجا كه تورات به سخن آمده گويد: على راست گفت و دروغ نگفت، همانا شما را به آنچه خدا در من نازل كرده فتوا داد. و اهل قرآن را به قرآنشان فتوا دهم تا آنجا كه قرآن به سخن آمده گويد: على راست گفت و دروغ نگفت، همانا شما را به آنچه خدا در من نازل كرده فتوا داد. [اى مردم] شما شب و روز قرآن مى خوانيد، آيا در ميانتان كسى هست كه بداند چه چيزى در آن نازل شده است؟ و اگر يك آيه در كتاب خدا نبود شما را از حوادث گذشته و حال و آينده تا روز قيامت با خبر مى ساختم، و آن آيه اين است:
يمحوالله ما يشاء ويثبت وعنده ام الكتاب. (2) (خدا هر چه را خواهد محو مى كند و
برقرار مى دارد و كتاب مادر (كتاب اصل) در نزد او است).
سپس فرمود: از من بپرسيد پيش از آن كه مرا نيابيد، به خدايى كه دانه را شكافت و جانداران را آفريد سوگند، اگر مرا از آيه آيه هايى كه در شب يا روز نازل شده، از آيات مكى ومدنى، سفرى وحضرى، ناسخ ومنسوخ، محكم و متشابه و تأويل و تنزيل آنها بپرسيد شما را خبر خواهم داد. مردى ذعلب نام كه بسيار تند زبان و شيوا سخن و پر دل بود گفت: همانا پسر ابى طالب برگردنه سختى بالا رفته است، اينك با سؤال خود او را در حضور شما شرمنده مى سازم!
آن گاه گفت: اى اميرمؤمنان، آيا پروردگار خود را ديده اى؟ فرمود: بيچاره، اى ذعلب، من آن كسى نيستم كه پروردگارى را كه نديده باشم بپرستم. ذعلب گفت:
چگونه او را ديده اى؟ او را براى ما توصيف كن. فرمود: بيچاره، ديده ها او را به ديدار حسى نديده اند بلكه دلها با حقيقت ايمان او را مشاهده كرده اند.
بيچاره، اى ذعلب، پروردگار من به داشتن بعد و حركت و سكون وراست ايستادن و رفت و آمد توصيف نمى گردد، او بسى لطيف است ولى به لطافت [محسوب] موصوف نمى گردد، عظمت او عظيم است اما به عظمت و بزرگى [جسمانى] موصوف نمى شود، كبريايش بزرگ است اما به كبر و بزرگى [ظاهرى] وصف نمى شود، جلالتش جليل و بزرگ است اما به غلظت و درشتى موصوف نمى شود، بسى مهربان است اما به رقت قلب موصوف نمى شود، مؤمن است نه به عبادت، ادراك كننده است نه به واسطه حواس، گوينده است نه با لفظ، او در همه چيز است نه آن كه با آنها ممزوج باشد، از آنها از آنها بيرون است نه آن كه از آنها جدا باشد، بالاى هر چيز است و گفته نشود چيزى بالاى او هست، و
پيش هر چيز است و گفته نشود او را پيشى هست، در اشياء داخل است نه مانند دخول چيزى در چيزى، و از آنها بيرون است نه مانند خروج چيزى از چيزى.
در اينجا ذعلب مدهوش شد، سپس گفت: به خدا سوگند، تاكنون چنين پاسخى نشنيده بودم، به خدا سوگند ديگر چنين پرسشى نخواهم كرد.
سپس فرمود: از من بپرسيد پيش از آن كه مرا نيابيد. اشعث بن قيس برخاست و گفت: اى اميرمؤمنان، چگونه از مجوسيان جزيه مى گيرند در حالى كه اهل كتاب آسمانى نيستند و پيامبرى نداشته اند؟ فرمود: چرا اى اشعث، خداوند بر آنان كتابى فرستاد و پيامبرى به سوى آنان برانگيخت، ولى آنان پادشاهى داشتند كه شبى مست كرد و دخترش را به بستر خود فراخواند و با او آميزش نمود. چون صبح شد مردم اين خبر را شنيدند و در خانه او گرد آمده، گفتند: اى پادشاه، دين ما را بر ما آلوده و تباه ساختى، بيرون بيا تا تو را تطهير كنيم و حد بر تو جارى سازيم. پادشاه گفت: همگى گرد آييد و سخن مرا بشنويد، اگر راهى براى تبرئه من وجود داشت كه هيچ، و اگر نه تصميم خود را عملى سازيد.
مردم گرد آمدند، پادشاه گفت: آيا مى دانيد كه خداوند كسى را گرامى تر از پدرمان آدم و مادرمان حوا در نزد خود نيافريده است؟ گفتند: راست گفتى.
گفت: مگر او دختران و پسرانش را به ازدواج يكديگر در نياورد؟ (1) گفتند:
راست گفتى، دين همين است. سپس بر همين مسأله عقد بستند، خدا هم دانش را از دلهاى آنان محو كرد و كتاب آسمانى را از آنان برگرفت، از اين رو كافرند و بدون حساب داخل دوزخ مى گردند، ولى وضع منافقان (از جمله خود اشعث) از آنان بدتر است. اشعث گفت: به خدا سوگند تاكنون چنين پاسخى نشنيده بودم،
به خدا سوگند ديگر چنين پرسشى نخواهم كرد.
سپس فرمود: از من بپرسيد پيش از آن كه مرا نيابيد، پس مردى از آخر مسجد برخاست وعصازنان صفوف را مى شكافت تا به حضرتش نزديك شد و گفت:
اى اميرمؤمنان، مرا به عملى ره نما كه با انجام آن خداوند مرا از آتش دوزخ نجات بخشد. فرمود: اى مرد، بشنو و بفهم و باور نما، دنيا بر سه چيز استوار است: به عالم سخنگويى كه به علم خود عمل كند، و به توانگرى كه مال خود را از اهل دين خدا دريغ ندارد، و به فقير شكيبا. حال اگر عالم علم خود را كتمان كند، و توانگر بخل ورزد، و فقير شكيبايى نكند پس واى وهلاكت! و اينجاست كه عارفان الهى مى فهمند كه دنيا به آغاز خود باز گشته يعنى به كفر پس از ايمان.
اى پرسنده، پس ديگر فريب مساجد بسيار و جماعت اقوامى را مخور كه بدنهاشان در كنار هم و دلهاشان از هم جداست.
اى پرسنده، مردم منحصرا سه دسته اند: زاهد و راغب و صابر. زاهد به هر چه از دنيا به دست آورد شادمان و به آنچه از دنيا از دست دهد اندوهگين نمى شود.
صابر قلبا آرزوى دنيا دارد ولى هر گاه چيزى از آن به دست آورد از آن دل مى كند زيرا از بدى عاقبت آن آگاه است. راغب دنيا طلب است و باك ندارد كه آن را از چه راهى به دست آورد، حلال باشد يا حرام.
وى گفت: اى اميرمؤمنان، نشانه مؤمن در اين روزگار چيست؟ فرمود: بنگرد بدانچه خدا از حق بر او واجب ساخته آن را دوست بدارد، و بنگرد به آنچه مخالف حق است از آن بيزارى جويد گرچه دوست صميمى و نزديك او باشد.
گفت: راست گفتى اى اميرمؤمنان، آن گاه غايب شد و ديگر او را نديديم. مردم در جستجوى او شدند و نيافتند. على عليه السلام بر فراز منبر لبخندى زد و فرمود: شما را
چيست! او برادرم خضر عليه السلام بود... (1) رسواشدگان علامه امينى رحمه الله گويد: (2) من در تاريخ نديده ام كه پيش از مولاى ما اميرمؤمنان عليه السلام كسى خود را در معرض مسائل پيچيده و انبوه سؤالها قرار دهد و با دلى استوار در ميان انجمن دانش غريو بر آورد كه (از من بپرسيد) جز برادر بزرگوار آن حضرت يعنى پيامبر بزرگ اسلام صلى الله عليه و آله و سلم، زيرا تنها آن حضرت بود كه بارها مى فرمود: (از هر چه مى خواهيد از من بپرسيد) و مى فرمود: (از من بپرسيد، از من بپرسيد) و مى فرمود: (از من بپرسيد، و هيچ چيزى از من نمى پرسيد جز آن كه شما را از آن خبر دهم). وامير مؤمنان عليه السلام همان گونه كه علم حضرتش را به ارث برد اين كرامت و امثال آن را نيز به ارث برده است، و آن دو بزرگوار در همه مكارم دوشادوش هم بوده اند، و نيز پس از اميرمؤمنان عليه السلام كسى بدين سخن لب نگشود جز آن كه كارش به رسوايى كشيد و چون چارپايى در گل فرو ماند و با دست خود از جهل سرپوشيده خويش پرده برداشت، از جمله:
يك - ابراهيم بن هشام بن اسماعيل بن هشام بن وليدبن مغيره مخزومى قرشى كه والى مكه و مدينه وامير الحاج از سوى هشام بن عبد الملك بود. وى در سال 107 با مردم حج گزارد و در منى سخنرانى كرد و گفت: (از من بپرسيد، كه من زاده آن يگانه ام، شما از هيچ كس داناتر از من نتوانيد پرسيد). مردى از اهل عراق برخاست و درباره قربانى از او پرسيد كه آيا واجب است؟ ندانست چه
پاسخ دهد و از منبر فرود آمد. (1) دو - مقاتل بن سليمان، ابراهيم حربى گويد: مقاتل بن سليمان در مجلسى نشست و گفت: (از من بپرسيد از هر چه زير عرش است تا آنچه در پستوى خانه ها مىاندوزيد). مردى گفت: هنگامى كه آدم حج كرد سر او را كه تراشيد؟
سليمان گفت: اين پرسش كار شما نيست بلكه خدا خواست كه مرا به سبب عجبى كه به من دست داده بود گرفتار سازد. (2) سه - سفيان بن عيينه گويد: روزى مقاتل بن سليمان گفت: (مرا از عرش به پايين بپرسيد)، كسى گفت: اى ابو الحسن، آيا مى دانى دل و روده مورچه در قسمت جلوى بدن آن است يا در قسمت عقب آن؟ شيخ متحير ماند و ندانست چه بگويد. سفيان گفت: به گمان من اين عقوبتى بود كه وى گرفتار آن شد. (3) چهار - قتاده، موسى بن هارون حمال گويد: خبر شدم كه قتاده به كوفه آمد و در مجلسى نشست و گفت: (مرا از سنتهاى رسول خدا صلى الله عليه و آله و سلم بپرسيد تا شما را پاسخ دهم). گروهى به ابو حنيفه گفتند: تو برخيز و از او بپرس. ابو حنيفه برخاست و گفت: اى پسر خطاب، چه گويى درباره مردى كه از همسرش غايب شده و همسرش ازدواج كرده، سپس شوهر اول آمده و بر او داخل شده گويد: اى زن بد كاره، با اين كه من زنده ام تو شوهر كرده اى؟! آن گاه شوهر دوم وارد شده و گويد: اى زن بد كاره، تو با آن كه شوهر داشته اى شوهر دوم كرده اى؟! آيا لعان اينها چگونه بايد صورت گيرد؟
قتاده گفت: آيا چنين چيزى رخ داده؟ ابو حنيفه گفت: اگر هم رخ نداده ما خود را براى پاسخ آن آماده مى كنيم. قتاده گفت: من اين گونه پرسشها را پاسخ
نمى دهم، مرا از قرآن بپرسيد. ابو حنيفه گفت: اين آيه كه مى گويد: (كسى كه علمى از كتاب را داشت [به سليمان] گفت: من آن تخت [بلقيس] را برايت مى آورم) (1) او كه بود؟ قتاده گفت: او يكى از پسر عموهاى سليمان بن داوود بود كه اسم اعظم خدا را مى دانست. ابو حنيفه گفت: آيا خود سليمان آن اسم را مى دانست؟ گفت: نه، ابو حنيفه گفت: سبحان الله، آيا مى شود كه در محضر يكى از پيامبران كسى داناتر از او باشد؟!
قتاده گفت: من در مسائل تفسير به شما پاسخ نمى دهم، مرا از آنچه مردم در آن اختلاف دارند بپرسيد. ابو حنيفه گفت: آيا تو مؤمن هستى؟ گفت: اميدوارم.
ابو حنيفه گفت: چرا مانند ابراهيم كه در پاسخ خدا كه از او پرسيد: (مگر ايمان ندارى؟ گفت: بلى) (2) تو هم (بلى) نگفتى؟ قتاده گفت: دست مرا بگيريد [و از اينجا ببريد] كه به خدا سوگند ديگر هيچ گاه پا به اين شهر نخواهم گذاشت. (3) پنج - حكايت است كه مقاتل وارد كوفه شد و مردم گرد او جمع شدند، گفت: (از هر چه مى خواهيد از من بپرسيد). ابو حنيفه كه جوان نورسى بود در آن مجلس حضور داشت، گفت: از او بپرسيد كه آيا آن مورچه كه هنگام ورود سليمان سخن گفت نر بود يا ماده؟ پرسيدند و او در جواب فرو ماند، ابو حنيفه خود گفت: آن مورچه ماده بود، گفتند: از كجا دانستى؟ گفت: از اين كه در آيه آمده: (قالت) و اگر نر بود بايد (قال نملة) مى گفت، زيرا لفظ نمله مانند حمامه و شاة (كبوتر و گوسفند) درباره مذكر و مؤنث هر دو به كار مى رود. (4)
شش - شافعى، عبيدالله بن محمد بن هارون گويد: در مكه از شافعى شنيدم كه مى گفت: (از هر چه مى خواهيد از من بپرسيد كه شما را از كتاب خدا و سنت پيامبر او حديث خواهم كرد). گفته شد: اى ابا عبد الله، چه گويى درباره حكم شخص محرمى كه زنبورى را كشته باشد؟ او اين آيه را خواند: (هر چه پيامبر برايتان آورد بگيريد). (1) هفت - ابن جوزى، وى روزى بر منبر گفت: (از من بپرسيد پيش از آن كه مرا نيابيد). زنى درباره اين روايت پرسيد كه على عليه السلام در شبى به نزد جنازه سلمان رفت و او را كفن و دفن كرد و بازگشت. گفت: اين مطلب را روايت كرده اند. زن گفت: جنازه عثمان هم سه روز در زباله دان افتاده بود وعلى عليه السلام هم در مدينه بود ولى جنازه او را دفن نكرد! گفت: درست است. زن گفت: پس حتما در يكى از اين دو مورد اشتباه كرده است: ابن جوزى گفت: اگر بدون اجازه شوهرت از خانه بيرون آمده اى لعنت خدا بر توست و اگر با اجازه او بوده لعنت خدا بر او است.
زن گفت: آيا عايشه كه براى جنگ با على عليه السلام از خانه بيرون شد، با اجازه پيامبر صلى الله عليه و آله و سلم بود يا نه؟ ابن جوزى سكوت كرد و پاسخى نتوانست داد. (2)
ادامه بحث در باب افضليت 11 - سبط ابن جوزى گويد: رسول خدا صلى الله عليه و آله و سلم فرموده است: صديقان سه نفرند:
حزقيل مؤمن آل فرعون، حبيب نجار مؤمن آل ياسين، وعلى بن ابى طالب كه برترين آنهاست. و چون حزقيل مانند يوشع يكى از پيامبران بنى اسرائيل بوده است پس معلوم مى شود على عليه السلام از پيامبران بنى اسرائيل افضل است. (1) 12 - علامه نباطى عاملى (متوفى به سال 877) گويد: بيشتر مشايخ ما على عليه السلام را از پيامبران اولوا العزم (بجز پيامبر اسلام) عليهم السلام افضل مى دانند به دليل رياست عامه او و بهره مندى همه مردم دنيا از خلافت او، زيرا اولا: خلافت آن حضرت خلافت از نبوت عامه پيامبر اسلام صلى الله عليه و آله و سلم است به خلاف نبوت آنان كه عمومى نبوده است. ثانيا: پيامبر صلى الله عليه و آله و سلم در حديث پرنده بريان فرموده است: (خداوندا، محبوبترين آفريدگانت را نزد من آر) و پيامبران را هم استثنا نكرد (پس على عليه السلام از آنان نزد خدا محبوب تر است). ثالثا: على عليه السلام با پيامبر صلى الله عليه و آله و سلم كه افضل از همه بود در آيه (وانفسنا وانفسكم) مساوى دانسته شده است، و معلوم است كه مراد از تساوى، همگونى است نه اتحاد و يگانگى. رابعا: آن حضرت از امام حسن و امام حسين عليهما السلام افضل است چنان كه پيامبر صلى الله عليه و آله و سلم فرموده است: (و پدرشان از آن دو بهتر است) و در حديث مشهورى پيامبر صلى الله عليه و آله و سلم آنها را سرور بهشتيان قرار داده است. خامسا: اعمش از جابر بن عبد الله انصارى روايت كرده كه پيامبر صلى الله عليه و آله و سلم فرمود: (كدام برادران افضلند؟ گفتم: پيامبران. فرمود: من افضل پيامبرانم و محبوبترين برادران نزد من على بن ابى طالب است و او نزد من از پيامبران افضل است، پس هر كه گويد آنان از على افضلند مرا از آنان كوچكتر دانسته است. زيرا من على را برادر خود ساخته ام به دليل فضيلتى كه در او سراغ داشتم و دستورى
كه پروردگارم داده بود. (1) 13 - كفعمى رحمه الله گويد: سپس خداى سبحان از نور پيامبرش صلى الله عليه و آله و سلم نور ولى خود على بن ابى طالب عليه السلام را جدا نمود... به نام بزرگ او بود كه آدم خداى خود را خواند و خدا پاسخش داد و چون خدا توبه او را پذيرفت و او را برگزيده خود ساخت آدم بدان نام افتخار كرد. و نوح بدان افتخار كرد كه خدا او را بدان نام از طوفان نجات بخشيد و آب طغيان كرده را فرو برد. و ابراهيم بدان افتخار كرد كه خدا او را بدان نام از آتش خلاص كرد و رهايى بخشيد. و اسماعيل بدان افتخار كرد كه خدا بدان نام به جاى او ذبح عظيمى را قربان كرد. و يوسف بدان افتخار كرد كه بدان نام خدا از چاه بيرونش آورد و پادشاهى مصر بخشيد. و يعقوب بدان افتخار كرد كه خدا را بدان نام خواند و خدا فرزندش را به او باز گردانيد و چشمان او را بينا كرد. و لوط بدان افتخار كرد كه خدا او را بدان نام از شر مردم شهرى كه بد كاره بودند نجات داد و حمايت كرد. و ايوب بدان افتخار كرد كه خدا بدان نام گرفتارى او را بر طرف كرد و خانواده و دو برابر آنها را به او عطا فرمود.
و داوود بدان افتخار كرد كه خدا بدان نام حكومت او را استوار ساخت و او را حكمت و فصل الخطاب داد. وسليمان بدان نام افتخار كرد كه خدا بدان نام او را حكومت بخشيد و باد نرم و خوش را مسخر او ساخت تا هر جا كه بخواهد به فرمانش برود. و ادريس بدان افتخار كرد كه خدا بدان نام او را به جايگاه بلندى برد و پناهش داد. وذوالنون (يونس پيامبر) بدان افتخار كرد كه خدا بدان نام او را از تاريكيهاى سه گانه [شب و دريا و شكم ماهى] بيرون آورد و حمايت كرد و از برگ درخت كدو بر او رويانيد و از اندوه نجاتش داد. و زكريا بدان افتخار كرد
آن گاه كه ندا كرد: (پروردگارا، مرا تنها مگذار) و خدا بدان نام يحيى را به او بخشيد. و دانيال بدان افتخار كرد كه خدا بدان نام او را از گزند درندگان خلاص نمود. وذو القرنين بدان افتخار كرد كه خدا بدان نام او را حكومت زمين بخشيد و بر دشمنان پيروز كرد. و صالح بدان افتخار كرد كه خدا او را به شترش تأييد نمود و از شر قوم ثمود كفايت كرد. وهود بدان افتخار كرد كه خدا بدان نام او را نجات داد و ريشه كافران و دشمنان او را بريد.
وشعيب بدان افتخار كرد كه بدان نام تكذيب كنندگان و نافرمانان او را زمين لرزه فرا گرفت. و موسى بدان افتخار كرد كه خدا بدان نام با او سخن گفت و مورد خطاب خود قرار داد و دريا را بدان نام براى او شكافت و فرعون و فرعونيان را غرق ساخت. و يوشع بن نون بدان افتخار كرد آن گاه كه خدا بدان نام خورشيد را بر او باز گردانيد و دعاى او را پاسخ گفت. و عيسى بدان افتخار كرد كه خدا بدان نام مردگان را با او به سخن در آورد و با او به رازگويى پرداخت. و محمد صلى الله عليه و آله و سلم بدان افتخار كرد آن گاه كه صاحب آن نام (على عليه السلام) خود را فداى او كرد و از جان او پاسدارى نمود و در شرافت با او مساوات و يكسانى داشت و در مشكلات با او برادرى و برابرى نمود، و پيامبر صلى الله عليه و آله و سلم در حق او فرمود: (هر كه من مولاى اويم پس على مولاى او است).
و جبرائيل بدان افتخار كرد چرا كه خادم و فرمانبر او بود و او در هيچ كار زارى حمله نبرد جز آن كه جبرائيل نيز به اذن خدا با او حمله برد، و به صورت سائلى در خانه او ايستاد و او در شدت گرسنگى طعام خود را به او داد. و ميكائيل بدان افتخار كرد و گفت: (چه كسى مثل من است؟ در صورتى كه من دهان على را بوسه داده ام)! و اسرافيل بدان افتخار كرد آن گاه كه گهواره حضرتش را تكان مى داد و در گوش او لالايى مى گفت. و عزرائيل بدان افتخار كرد و گفت: (چه كسى مثل من است؟ در صورتى كه من مأمورم تا ارواح شيعيان
او را به اذن و رضاى او قبض كنم)! و رضوان (دربان بهشت) به او افتخار كرد و گفت: (چه كسى مثل من است؟ در صورتى كه من مأمورم تا بهشت را براى على و دوستان او زينت بخشم)! و مالك (دربان دوزخ) بدان افتخار كرد و گفت: (چه كسى مثل من است؟ در صورتى كه من مأمورم تا آتش را براى مبغضان و دشمنان على شعله ور سازم)! و خانه كعبه بدان افتخار كرد كه زادگاه و جايگاه تربيت او است و اوست كه بر بام آن خانه بالا رفت و بت جبت را از آنجا فروافكند و به زير پرتاب نمود. و بهشت بدان افتخار نمود كه بر درهاى آن نوشته شده: (على ولى خداست). و آتش دوزخ بدان افتخار كرد كه بر ديوارهايش نوشته شده: (من بر دوستان على و اولاد او حرام هستم). و نيز فرشتگان و افلاك آسمانى با او دست دادند آن گاه كه بر دوش مبارك پيامبر صلى الله عليه و آله و سلم بالا رفت. او امامى است كه هر متوسل به خدا به دامان او چنگ زده است... (1) 14 - علامه فيض كاشانى رحمه الله گويد: پيامبر ما صلى الله عليه و آله و سلم در مقام عقلى كلى خود به سوى همه انبيا و اوصياى آنان فرستاده شده و به بشارت وانذار آنان برخاسته است و آنان در آن روز مكلف به اطاعت و فرمانبرى او و پرهيز از نافرمانى او بوده اند به تصديق آيه هذا نذير من النذر الاولى. (2) (اين بيم كننده اى است از همان بيم كنندگان پيشين)، و اوست ضامن وعده هايى كه به مؤمنان و فرمانبران داده شده و تهديدهايى كه نسبت به اهل تكذيب و معصيت به عمل آمده است، و امير مؤمنان عليه السلام در همه اين موارد جانشين او در ميان امت او است از گذشتگان و آيندگان، چه انبيا و چه امتها. (3)
و نيز گويد: پيامبر و ولى در عالم سر يكى هستند، بنابر اين ستايش ولى ستايش پيامبر است... و از اتفاقات شگفت آن كه: ابن ابى الحديد معتزلى عقيده و عامى مذهب در مدح خود از على عليه السلام به اين سر اشاره نموده، آنجا كه گويد: (به خدا سوگند اگر حيدر نبود...) (1) بنگر كه چگونه سوگند ياد كرده كه اگر حضرت حيدر نبود دنيا نبود، پس ايجاد عالم به خاطر او است و حساب خلايق در معاد به دست او است، زيرا كسى كه مصدر است عود و بازگشت هم ضرورتا به سوى او خواهد بود. و نيز ابن ابى الحديد همين معنى را در شعر ديگرى گنجانيده است: (واى علت دنيا...) (2). (3) 15 - علامه مجلسى رحمه الله گويد: بايد دانست آنچه را كه صدوق رحمه الله از فضل پيامبر و امامان ما عليهم السلام بر همه آفريدگان گفته و اين كه امامان ما عليهم السلام از ساير انبيا عليهم السلام برترند مطلبى است كه هر كه با عقيده و يقين اخبار معصومين عليهم السلام را تتبع و بررسى كرده باشد در آن ترديد نمى ورزد، و اخبار در اين زمينه بى شمار است و ما اندكى از آنها را در اين باب (باب تفضيل آنان بر انبيا) آورديم و در ابواب ديگر نيز پراكنده است به ويژه در باب (صفات انبيا و اصناف آنان عليهم السلام)، و باب (امامان عليهم السلام كلمة الله اند) وباب (آفرينش انوار آنان) وباب (آنان داناتر از انبيا هستند) وابواب فضائل اميرمؤمنان و فاطمه عليهما السلام، وعمده طايفه اماميه بر اين عقيده اند، و كسى جز جاهل به اخبار از پذيرش اين امر سرباز نمى زند. (4) 16 - علامه خوئى در شرح نهج البلاغة گويد: اميرمؤمنان عليه السلام افضل از همه امت پيامبر صلى الله عليه و آله و سلم است... از جهت كثرت ثواب و از اين جهت كه همه خصال
ستوده و كمالات ذاتى و فضائل نفسانى را در خود جمع نموده است. اما از جهت ثواب از اين روست كه ثواب نتيجه عبادت است و با كم و زياد شدن آن كم و زياد مى گردد، و چون آن حضرت عابد ترين است پس ثوابش از همه بيشتر است. و اگر او را عبادتى نبود جز همان ضربتى كه در جنگ خندق بر فرق عمرو بن عبدود كوفت و پيامبر صلى الله عليه و آله و سلم فرمود: (اين ضربت از عبادت جن و انس برتر است) براى اثبات اين مطلب كافى بود چه رسد به ساير عبادتهاى او كه در دفاتر نگنجد و كتابها و طومارها شمار آن نتوانند كرد. (1) 17 - علامه مظفر رحمه الله گويد: در در المنثور از ديلمى در مسند الفردوس با سند از على عليه السلام روايت كرده كه فرمود: از پيامبر صلى الله عليه و آله و سلم درباره اين آيه: فتلقى آدم من ربه كلمات فتاب عليه. (2) پرسيدم، فرمود: (خداوند آدم را به هند فرود آورد.. تا آن كه جبرئيل را نزد او فرستاد و فرمود: بگو: (خداوندا، به حق محمد و آل محمد از تو درخواست مى كنم، تو منزهى، جز تو معبودى نيست، من بد كردم و به خود ستم روا داشتم، مرا بيامرز كه تويى بسيار بخشنده و مهربان. خداوندا، به حق محمد و آل محمد از تو درخواست مى كنم، تو منزهى، جز تو معبودى نيست، من بد كردم و به خود ستم روا داشتم، توبه مرا بپذير كه تو بس توبه پذير و مهربانى). اين بود كلماتى كه آدم از خدا دريافت كرد).
دلالت اين آيه با تفسير آن توسط اين گونه اخبار بر امامت اميرمؤمنان عليه السلام روشن تر از آن است كه نيازمند به توضيح باشد، زيرا توسل شيخ انبيا به محمد و آل او عليهم السلام كه به تعليم خداى سبحان صورت گرفته است با توجه به اين كه آنان در آخر الزمان وجود مى يافته اند و چشم پوشى از پيامبران بزرگى كه در اين فاصله
قرار داشته اند و از لحاظ زمانى به آدم عليه السلام نزديكتر بوده اند بهترين دليل بر برترى آنان بر همه جهانيان و نيز بر عصمت آنان از هر لغزشى - هر چند مكروه - است.
زيرا آدم با ارتكاب مكروه نافرمانى كرد، بنابر اين توسل به آنان در توبه از آنچه مرتكب شده درست نيست مگر از آن رو كه آنها مرتكب هيچ معصيتى حتى مكروه هم نشدند، پس ناگزير خلافت پيامبر صلى الله عليه و آله و سلم منحصر به آل او مى شود زيرا بر انبيا هم برترى دارند... (1) و نيز گويد (ص 139):... زيرا اتحاد نور آنها (على با پيامبر صلى الله عليه و آله و سلم) بهترين دليل بر امتياز على عليه السلام است به برترى داشتن حتى بر انبيا عليهم السلام، و كسى كه چنين پايه اى دارد امامت در او تعين مى يابد، به ويژه آن كه در برخى اخبار نورانيت آنها وارد است كه پيامبر صلى الله عليه و آله و سلم تصريح كرده و فرموده است: (پس مرا پيامبر وعلى را وصى بيرون آورد). و در برخى: (پس نبوت در من و امامت در على مستقر گرديد).
و گويد (ص 302): على عليه السلام ساقى حوض پيامبر صلى الله عليه و آله و سلم است كه مردم [ناباب] را از آن دور مى سازد، و ظاهر اين مطلب مقتضى امتياز و برترى او بر همه مردم است.
و گويد (ص 402): وعلى عليه السلام حسنه اى از حسنات پيامبر صلى الله عليه و آله و سلم است، بنابر اين هيچ كس افضل از سيد اوصيا جز سيد انبيا نيست. خداوند بر شرفشان بيفزايد و بر آنها و آل پاكشان درود فرستد.
و گويد (ص 240): اگر پيامبر صلى الله عليه و آله و سلم فضل واقعى على عليه السلام را ذكر مى كرد و اين كه خداوند او را بر امور خارق العاده قادر ساخته است - زيرا حضرتش بارزترين مصداق اين حديث قدسى است كه: (بنده من، مرا فرمان بر تا مثل من شوى، تا همين كه به چيزى بگويى، باش، بشود) - و يا فضائل او را كه به آنها بر انبيا و
سابقين برترى يافته و به آنها از همه امت امتياز پيدا كرده است بيان مى داشت حتما بيم آن داشت كه گروههايى از امتش قائل به ربوبيت او شوند چنان كه همين عقيده براى بعضى با مشاهده خوارق عادات از آن حضرت پيدا شد.
و گويد: پيامبر صلى الله عليه و آله و سلم فرموده است: (على از من است و من از على)، و اين دليل مشاركت آن دو در عصمت و فضيلت و ساير صفات ستوده است.
و گويد (ص 248): پيامبر صلى الله عليه و آله و سلم وعلى عليه السلام دو آفريده از يك نورند كه در صفات فاضله و منافع با هم يگانگى و با مردم ديگر اختلاف دارند چنان كه خود مردم [در اين گونه صفات] با يكديگر مختلفند.
و گويد (ص 169): و دلالت آيه واسأل من ارسلنا من قبلك من رسلنا... (1) (از پيامبرانى كه پيش از تو فرستاده ايم بپرس...) بر امامت على عليه السلام روشن است، زيرا بعثت پيامبران و پيمان گرفتن آنها در قديم (در عالم ارواح) به ولايت على عليه السلام و اهتمام عظيم براى آن ولايت قائل شدن تا آنجا كه در رديف ربوبيت و نبوت قرار گرفته، منظورى جز اين ندارد كه وى بر آنها امام است زيرا بر آنها فضيلتى چون فضيلت محمد صلى الله عليه و آله و سلم را دار است.
و گويد (ص 170): پس چقدر والاست ارزش پيامبر پاك ما و برادر پاكيزه اش در نزد خداى متعال تا آنجا كه آن دو را بر همه بندگان خود امتياز
بخشيده و آنها را با بعثت پيامبران گرامى بر اقرار به فضيلت آنها و اقرار به رسالت محمد صلى الله عليه و آله و سلم و امامت على عليه السلام و پيمان گرفتن از آنها به ولايت همراه با توحيد گرامى داشته است.
18 - علامه سيد على بهبهانى رحمه الله گويد: از بيانات گذشته ما روشن شد كه امامان ما عليهم السلام از ساير انبيا حتى اولوا العزم نيز افضلند. تقدم آنان بر انبياى غير اولوا العزم روشن است زيرا مقام امامت بالاتر از مقام نبوت و رسالت است. اما تقدم بر انبياى اولوا العزم با اين كه آنان امام نيز بوده اند از آن روست كه امامت و ولايت داراى درجات و مراتبى است، و كاملترين درجات آنها براى پيامبر ما صلى الله عليه و آله و سلم ثابت است و از همين رو افضل انبيا است، و مرتبه امامت كه فرع است در حد مرتبه اصل (نبوت) است پس امامت امامان ما عليهم السلام نيز كاملترين مراتب امامت و ولايت است. و نيز روشن شد كه نبوت و امامت گاه با هم در يك كس جمع مى شوند چنان كه در پيامبر ما صلى الله عليه و آله و سلم و ابراهيم خليل عليه السلام بلكه در همه انبياى اولوا العزم چنين بود. و گاهى نبوت از امامت جداست چنان كه در انبياى غير اولوا العزم عليهم السلام چنين بود. و گاهى امامت از نبوت جداست چنان كه در امامان ما عليهم السلام اين گونه بود.
اشكال: اين كه گفتيد امامت بالاتر از نبوت است با اين سخن كه امامت از نبوت جداست منافات دارد، زيرا دستيابى به مرتبه بالاتر فرع دستيابى به مرتبه پايين تر است (بنابر اين امامت بايد بعد از حصول مقام نبوت باشد).
پاسخ: اين مطلب درستى است و استحقاق مقام بالاتر يعنى امامت فرع بر استحقاق مقام فروتر يعنى نبوت است، ولى بايد دانست كه استحقاق نبوت در امامان ما عليهم السلام وجود داشته و تنها خاتميت پيامبر اسلام صلى الله عليه و آله و سلم مانع آن بوده است كه آنان به نبوت برسند، و به همين مطلب در برخى از احاديث منزلت كه از طريق عامه روايت شده اشاره گرديده است، آنجا كه پيامبر صلى الله عليه و آله و سلم مى فرمايد: (جز آن كه
پس از من پيامبرى نيست، و اگر بود حتما تو (اى على) بودى). (1) حديث ديگرى نيز در اين زمينه هست كه پيامبر صلى الله عليه و آله و سلم به على عليه السلام فرمود: (اگر من خاتم انبيا نبودم تو شريك در نبوت بودى، حال كه پيامبر نيستى وصى و وارث پيامبر هستى، بلكه تو سرور اوصيا و امام اتقيا هستى). (2) و نيز علامه بهبهانى گويد (ص 112): زيد شحام گويد: از امام صادق عليه السلام شنيدم كه مى فرمود: خداى متعال ابراهيم را بنده خود ساخت پيش از آن كه او را پيامبر كند، و پيامبر ساخت پيش از آن كه رسول كند، و رسول ساخت پيش از آن كه خليل و دوست خود گيرد، و خليل خود ساخت پيش از آن كه امام كند، چون همه اين مقامات را براى او گرد آورد فرمود: (اينك مى خواهم تو را امام سازم). چون اين مقام در نظر او بزرگ آمد گفت: (از فرزندانم چه؟ فرمود: عهد من به ستمكاران نمى رسد). منظور آن است كه سفيه و بى خرد نمى تواند امام تقى و پرهيزكار باشد. و چون ثابت شد كه امامت آن حضرت پس از نبوت بلكه پس از رسالت و خليل بودن او صورت گرفته، روشن مى شود كه مقام امامت بالاتر از مقام نبوت است.
و نيز گويد (ص 60): اما اين كه آن حضرت از رسول خدا صلى الله عليه و آله و سلم است... بر اساس روايتى است كه فريقين نقل كرده اند كه رسول خدا صلى الله عليه و آله و سلم فرمود: (من و على از يك درختيم و [ساير] مردم از درختهاى گوناگونند)، و (على از من است و من از على هستم). و اين منقبت بزرگى است كه دلالت دارد بر يگانگى و مساوات آن دو بزرگوار در كمال و اين كه احدى از مردم به مرتبه و درجه آن حضرت نرسيده است.
و گويد (در ص 50): پس از آن كه روشن شد كه آيه علم الكتاب دلالت دارد بر آن كه علم همه كتاب نزد مولاى ما اميرمؤمنان و امامان معصوم از اولاد او عليهم السلام است، آشكار مى شود كه آنان اعلم و افضل از انبياى اولوالعزم هستند زيرا علوم آن پيامبران محدود بوده و علم همه كتاب در نزد آنان نبوده است.
و گويد (در ص 130): بدان كه اين روايات مشهور (كه اگر آنان نبودند خداوند آدم و بهشت و دوزخ و... را نمى آفريد) كه از طريق عامه و خاصه روايت شده دلالت دارد كه پنج تن عليهم السلام برترين آفريدگانند از گذشتگان و آيندگان حتى از پيامبران اولوا العزم عليهم السلام، زيرا بديهى است كه اگر افضل از همه نبودند واسطه ايجاد آنان قرار نمى گرفتند.
و گويد (ص 142): مولاى ما امير مؤمنان و فرزندان پاك او عليهم السلام همانها هستند كه خداوند آنان را بر همه آفريدگان خود برگزيده و برترى داده است.
و گويد (ص 184): على عليه السلام پس از خاتم انبيا صلى الله عليه و آله و سلم برترين آفريدگان حتى برتر از انبيا عليهم السلام است. و گويد (ص 236): و از اين روايات مشهور از طريق عامه و متواتر از طريق ما كه مفسر اين آيه شريفه است (1) استفاده مى گردد كه مولاى ما امير مؤمنان عليه السلام سرور مؤمنان و بهترين و برترين آنان پس از پيامبر صلى الله عليه و آله و سلم، و به منزله نفس و خود پيامبر صلى الله عليه و آله و سلم است و هيچ كس از نظر درجه و مرتبه نزديكتر از او به آن حضرت نيست. توضيح آن كه: اين كه پيامبر صلى الله عليه و آله و سلم فرمود: (خانه من و خانه على فرداى قيامت يكى است و در يك جاست) دليل آن است كه منزلت آن حضرت منزلت نفس شريف پيامبر صلى الله عليه و آله و سلم است و هر دو در يك درجه در نزد خداى متعال قرار دارند.
19 - علامه شيخ محمد حسين آل كاشف الغطاء رحمه الله گويد: گفته اند: هنگامى كه مريم عليها السلام را درد زاييدن گرفت به بيت المقدس رفت تا عيسى عليه السلام را در آنجا به دنيا آورد، ولى به او ندا شد: اى مريم، بيرون رو كه اينجا پرستشگاه است نه زايشگاه. اما فاطمه بنت اسد هنگامى كه در خانه كعبه بود و احساس درد زاييدن كرد درهاى كعبه بسته شد و نتوانست بيرون رود تا آن كه على عليه السلام را در آنجا به دنيا آورد. شايد در اين حادثه غريب اسرار و رموزى نهفته باشد و بزرگترين و روشن ترينش آن كه: گويى خداى سبحان مى فرمايد: اى كعبه، من به زودى تو را از پليدى بتها و اسباب و آلات بت پرستى و قمار به دست اين كودكى كه در تو به دنيا آمده پاك خواهم ساخت، و اين چنين هم شد، زيرا پيامبر صلى الله عليه و آله و سلم در سال فتح مكه داخل كعبه شد و بتها بر در و ديوار آن آويزان بود و هر قبيله اى بتى در آنجا داشت، آن گاه على عليه السلام را بر دوش خود بالا برد و حضرتش آنها را شكست و به زمين افكند و پيامبر صلى الله عليه و آله و سلم مى فرمود: جاء الحق و زهق الباطل، ان الباطل كان زهوقا (1) (حق آمد و باطل نابود شد، بى شك باطل نابود شدنى است).
شافعى اين فضيلت را در اشعارى كه به او منسوب است به نظم كشيده و در آخر گويد:
وعلى واضع اقدامه * في محل وضع الله يده (على عليه السلام گام خود را در جايى نهاد كه خداوند دست خود را نهاده بود). زيرا پيامبر صلى الله عليه و آله و سلم از شب معراج چنين خبر مى دهد: (خداى بزرگ دست خود را بر دوش من نهاد به طورى كه سردى آن را بر جگر خود احساس كردم). (2) و ولادت آن حضرت در كعبه رمز ديگرى هم دارد كه شايد دقيق تر و عميق تر
باشد و آن اين كه: حقيقت توجه به كعبه در واقع توجه به اين نورى است كه در آن تولد يافته است، و اگر هدف منحصر در توجه محض به اين خانه و مشتى سنگ باشد نوعى بت پرستى خواهد بود (معاذ الله)، ولى متناسب آن است كه بدن كه از خاك است متوجه كعبه شود كه آن هم خاك است، و روح كه جوهرى مجرد از ماده است به آن نور مجرد متوجه شود، و هر جنسى به جنس خود ملحق گردد، نور به نور و خاك به خاك. و به برخى از اين مطلب اشاره دارد يكى از شاعران فاطمى كه درباره امام عليه السلام گويد:
بشر في العين الا انه * من طريق الحق نور وهدى جل ان تدركه ابصارنا * و تعالى ان نراه جسدا فهو التسبيح زلفى راكع * سمع الله به من حمدا تدرك الافكار منه جوهرا * كاد من اجلاله ان يعمدا فهوالكعبة والوجه الذى * وحدالله به من وحدا (او در عالم وجود بشرى است جز آن كه از طريق حق نور و هدايت است. او بالاتر از آن است كه چشمان ما او را دريابد وبرتر از آن كه او را به صورت جسدى ببينيم. او تسبيح و ذكرى است كه مايه تقرب نمازگزار به خداست، و خداوند به واسطه او است كه حمد حامد را مى شنود و پاسخ مى دهد. انديشه ها از او جوهرى را در مى يابند كه از بزرگى او بسا كه قصد او كنند. پس او كعبه است و همان وجه خدا كه يكتا پرستان، خدا را با توجه به او به يكتايى مىپرستند).
اين دو سطر از شعر فوق گرچه خالى از غلو نيست ولى حقايقى بسيار و انوارى از توحيد در آن نهفته است. آرى، ما در نماز با بدن خود به سوى كعبه و با روح خود به سوى آن نورى كه در آن درخشيد رو مى كنيم... (1)
و نيز آن بزرگوار در خطبه روز ميلاد اميرمؤمنان عليه السلام گويد: خداى سبحان در آيه محكم كتاب خود مى فرمايد: واشرقت الارض بنور ربها و وضع الكتاب وجئ بالنبيين والشهداء. (1) (و زمين به نور پروردگارش روشن شد، و كتاب (نامه هاى اعمال) نهاده شد و پيامبران و گواهان را آوردند. آرى در چنين روزى يا چنين شبى زمين به نور پروردگارش روشن شد. و وارث پيامبران و جامع علوم اولين و آخرين، امام شهيدان (گواهان) و سرور صديقان آورده شده است.
گردهم آيى ما در اين روز به خاطر درخشش اين نور الهى مانند گردهم آيى امتهاى ديگر در روز تولد شاهان و بزرگان و سلاطين و رجال انقلابى شان نيست بلكه جشنى است به خاطر نعمت و آيت بزرگ الهى و نمونه والايى كه حضرت احديت بدان سبب از فراز ملكوت شامخ و جبروت بلند و مقام قدس تجرد خود به عالم ناسوت نزول يافته و لباس ماده پوشيده تا ماده به صورت روح، و جسد در قالب عقل، و موت در چهره حيات در آيد.
ما گرد آمده ايم به ياد ميلاد درياى خروشان علمى كه نهج البلاغه از آن جوشيده است و تازه نهج البلاغة چشمه سارى از آن مخزنها و جويى از آبخيزهاى آن است، و هيچ زمان و روزگارى پس از كتاب خداى بزرگ كتابى سودمندتر، جامع تر و روشن تر از آن در اقامه براهين توحيد، دلائل آفرينش، اسرار خلقت، انوار حقيقت، تهذيب نفس، مملكت دارى، فلسفه قانونگذارى و دين، پندهاى آموزنده و مؤثر، حجتهاى كوبنده، روشن گرى عقول و پالايش نفوس نياورده و به جهان عرضه نكرده است. مى بينيم كه چشمه هاى جوشان حكمت نظرى و عملى را جارى ساخته، و بر قله هاى بلند معرفت توحيد آفريدگار فرا رفته و در عمق توصيف فرشتگان و آسمانيان فرو رفته و بيانات
ژرفى مى آورد و بهشت و دوزخ را در نظر مجسم مى دارد...
به ياد ولادت امامى گرد آمده ايم كه دنيا را زير پا نهاد و دنيا با همه ارجى كه در نظر ديگران داشت پست ترين چيزها در نظر او بود، امامى كه حقيقت دنيا را شناخت و حق آن را در دستش نهاد و فرمود: (اى دنيا، ديگرى را بفريب)، امامى كه اگر ضرب شمشير او نبود هرگز درخت اسلام سبز نمى شد و ستون دين راست نمى گشت، بلكه اگر او نبود وجودى تحقق نمى يافت و حضرت معبود شناخته نمى شد... (1) 20 - حاج مولى محمد على اونسارى گويد: (2) بايد دانست كسى كه در اخبار و آثار تتبع كند و در جاى جاى اين سرزمين بگردد براى او مانند خورشيد نيمروزى آشكار مى شود كه برترين مخلوقات و شريف ترين موجودات اين چهارده نورند، و آنها اهل يك دايره اند كه بالاترين دايره هاى عالم وجود است و در شرف و فضيلت دايره اى بالاتر از آن نيست، و آنها از يك سرشتند، و نور هر يك از ديگرى است ولى با حفظ تقدم و تأخر آنها مانند نورى كه از نور ديگر اقتباس مى شود، چنان كه در خبر آمده است. مبدأ اين دايره و الا و سلسله نورانى حضرت ختم الانبيا صلى الله عليه و آله و سلم و منتهاى آن فاطمه زهرا عليها السلام است، و در درجه فضيلت پس از ختم الانبيا حضرت ختم الاوليا و پس از او اولاد معصومش عليهم السلام قرار دارند.
و آنچه از روايات و اخبار تحقيقا فهميده مى شود آن است كه مرتبه انبيا مطلقا فروتر از مرتبه اين انوار قرار دارد، و هر يك از اين چهارده نور برتر از انبيا حتى از انبياى اولوا العزم است، زيرا همه انبيا از انوار اين انوار آفريده شده اند و معلوم است كه نور به مراتب از منير فروتر است. (1) و نيز گويد: در كتاب (مناقب) با سند از صعصعة بن صوحان روايت كرده كه وى هنگامى كه على عليه السلام به حكومت رسيد بر آن حضرت وارد شد و گفت: اى اميرمؤمنان، شما برتريد يا آدم ابوالبشر؟ فرمود: خودستايى زشت است، [ولى بدان كه] خداوند به آدم فرمود: (تو و همسرت در بهشت جاى گزينيد و از همه چيز بخوريد جز اين درخت...) [ولى آدم از آن درخت خورد] اما با آن كه خداوند بيشتر چيزها را براى من مباح كرده بود من از آنها دست كشيدم و پيرامون آنها نگشتم.
پرسيد: شما برتريد يا نوح؟ فرمود: نوح قوم خود را نفرين كرد و من هيچ گاه بر ظالمان و غاصبان به حق خودم نفرين نكردم، و فرزند نوح كافر بود ولى دو فرزند من سرور جوانان اهل بهشتند.
پرسيد: شما برتريد يا موسى؟ فرمود: خداوند موسى را به نزد فرعون فرستاد و موسى گفت: (مىترسم كه مرا بكشند)، (2) ولى من هنگامى كه رسول خدا صلى الله عليه و آله و سلم مرا براى تبليغ سوره برائت فرستاد كه آن را در موسم حج بر قريش قرائت كنم هيچ نترسيدم با آن كه بسيارى از سران و گردان آنها را كشته بودم، رفتم و آن سوره را بر آنان قرائت كردم و از آنان نترسيدم.
پرسيد: شما برتريد يا عيسى بن مريم؟ فرمود: مادر عيسى در بيت المقدس
بود، چون هنگام زايمان او فرا رسيد شنيد كه كسى مى گفت: بيرون رو كه اينجا پرستشگاه است نه زايشگاه، اما مادر من فاطمه بنت اسد چون هنگام زايمانش فرا رسيد در حرم بود، پس ديوار كعبه شكافت و شنيد كه كسى مى گويد: داخل شو، و او داخل در وسط خانه شد و من در آنجا به دنيا آمدم، و اين فضيلت را هيچ كس پيش از من و پس از من دارا نبوده و نيست. (1) 21 - شيخ محمد عبده گويد: و گاه عقلى نورانى را كه هيچ شباهتى با آفريده جسمانى نداشت در برابر خود مى ديدم كه از موكب الهى جدا شده و به روح انسانى پيوسته و آن را از پوششهاى عالم طبيعت جدا نموده و به ملكوت اعلى فرا برده و به شهود گاه نور اجلى بالا برده و آن را پس از آن كه از شوائب تلبيس رهايى داده همنشين ساكنان ملأ اعلى و عالم پاك بالا گردانيده است. (2) 22 - جاحظ با همه عداوتى كه با خاندان پيامبر صلى الله عليه و آله و سلم دارد در رساله اى كه در فضل اهل بيت عليهم السلام نوشته گويد: زادگاهش مكانى و الا، تربيتش مبارك و با كرامت، مقامش ارجمند و دانشش بسيار است، نظيرى برايش نيست، همتش عالى، نيرويش كامل، بيانش شگفت، زبانش سخنور و سينه اش فراخ و گشاده است... (3) 23 - علامه ابن صباغ مالكى گويد: اينان (يعنى خاندان پيامبر صلى الله عليه و آله و سلم) خاندانى هستند كه با مقام پاك خود بر اوج قله كمال بالا رفته و به جهت مقام والايشان مراتب اعظام و بزرگداشت را مستحق گرديده اند. و آفرين خدا بر آن شاعر كه گفته است:
هم القوم فاقوا العالمين مناقبا * محاسنها تجلى و آياتها تروى (آنها قومى هستند كه در فضائل و مناقب سر آمد جهانيانند، كه پيوسته محاسن آن مناقب مى درخشد و آياتش گفتگو مى شود).
هنگامى كه حضرت عقلى نورانى باشد كه با آفريده جسمانى شباهتى ندارد، يا نظيرى براى او يافت نشود، يا او و اولاد معصومش بر جهانيان سر آمد باشند، پس آنان از همه آفريدگان حتى انبيا عليهم السلام افضلند، و پيامبر صلى الله عليه و سلم هم گرچه از آنان افضل است ولى آنان از او و او هم از آنان است. درود خدا بر همگى آنان باد.
در اينجا بحث از افضليت على و اولادش عليهم السلام را خاتمه مى دهيم كه مشتى است از خروار، و همين اندازه بسنده است. و در باب بعد از مقامات چهارگانه آن بزرگواران در مواقف قيامت كه باب سوم كتاب را تشكيل مى دهد به بحث مىپردازيم.
افضليت على عليه السلام در قصايد و مدايح خواننده گرامى، پس از آن كه افضليت على عليه السلام را بر همه افراد بشر حتى انبيا و پيامبران اولوا العزم در آيات قرآن به كمك اخبار و احاديثى كه از جانب اهل سنت و شيعه نقل شده ملاحظه نمود، اينك بسيار به جاست كه به افضليت آن حضرت در قصايد و مدايح نيز اشاره اى داشته باشيم، يعنى در اشعارى كه تصريح به مقصود ما دارد مانند اشعارى كه دلالت دارد بر اتحاد نور نبوت و ولايت، و اين كه على عليه السلام نظير و شبيه پيامبر صلى الله عليه و آله و سلم است، و بهترين آفريدگان است، و انبيا به او توسل مى جستند، و او اصل اصول آفرينش است، و بهترين مردم و بهترين بشر است، و همريشه و برادر رسول خداست، و يگانه آدميان است، و علت آفرينش است، و روش او روش پيامبر صلى الله عليه و آله و سلم است و خودش نفس و روح و عضو پيامبر صلى الله عليه و آله و سلم است، و خداوند به زبان على عليه السلام به رسولش وحى مى فرستاد،
و او امير خلايق است، و اگر او نبود همه دنيا و خلايق آفريده نمى شدند، و زمان به خاطر او خلق شده، و او آتشى است كه به موسى نمايانده شد، و امثال اين كلماتى كه در قصايد آمده است.
بولس سلامه جلجل الحق في المسيحى حتى * عد من فرط حبه علويا أنا من يعشق البطولة والألهام * والعدل والخلاق الرضيا فإذا لم يكن على نبيا * فلقد كان خلقه نبويا أنت رب العالمين إلهي * فأنلهم حنانك الأبويا وأنلنى ثواب ما سطرت كفي * فهاج الدموع في مقليا سفر خير الأنام من بعد طه * ما رأى الكون مثله آدميا ياسماء اشهدي و يا أرض قري * واخشعي، إننى ذكرت عليا (آواى حق در گوش جان اين مرد مسيحى طنين افكند تا آنجا كه از فرط عشق به على او را هوادار على قلمداد كردند).
(من كسى هستم كه عاشق دلاورى و الهام باطنى و عدل و خوى نيكم (وعلى مجسمه اين حقايق است).
(اگر چه على پيامبر نيست اما خلق و خوى پيامبرى دارد).
(تو اى پروردگار جهانيان، اى خداى من، مهر پدرگونه خود را شامل حال خاندان پيامبر ساز).
(و مرا پاداش آنچه دستم رقم زده و سرشك از ديدگانم جهيده است برسان).
(او پس از حضرت طه بهترين آفريدگان است و عالم كون بشرى را مانند او به خود نديده است).
(اى آسمان گواه باش، و اى زمين آرام گير و سر فرودآر كه من از على ياد
كرده ام (در برابر نام على كرنش كن).
و نيز گويد:
هو فخر التاريخ لافخر شعب * يدعيه ويصطفيه وليا لاتقل شيعة هواة علي * إن في كل منصف شيعيا إنما الشمس للنواظر عيد * كل طرف يرى الشعاع السنيا (على فخر تاريخ است نه فخر يك ملت كه مدعى (ولايت) او است و او را به سرپرستى خويش برگزيده است).
(نگو تنها شيعيان هوادار على هستند، چرا كه هر منصفى شيعه على است).
(بى شك خورشيد براى همه چشمهايى كه نور فروزان آن را مى بينند عيد است).
اين شاعر گران قدر در مقدمه ديوان خود گويد: اى ابا الحسن، من درباره تو چه مى توانم گفت... شعر من در ساحل درياى تو - اى امير كلام - ريگى بيش نيست، اما ريگى كه به خون پر بهاى حسين رنگين است، پس اين سروده حماسى را بپذير، و از كوشكهاى بهشت برين گوشه چشمى هم به اين عاجزى كه قلم خود را به ياد تو شرف بخشيده افكن). (1) عبد الباقي عمرى افندى بغدادى أنت العلى الذي فوق العلى رفعا * ببطن مكة عند البيت إذ وضعا وأنت نقطة باء مع توحدها * بها جميع الذي في الذكر قد جمعا وأنت صنو نبى غير شرعته * لأنبياء إله العرش ما شرعا وأنت أنت ركن الذي حطت له قدم * في موضع يده الرحمن قد وضعا
وأنت ركن يجير المستجير به * وأنت حصن لمن من دهره فزعا وأنت أنت الذي للقبلتين مع * النبي أول من صلى ومن ركعا وأنت أنت الذي في نفس مضجعه * في ليل هجرته قد بات مضطجعا ما فرق الله شيئا في خليقته * من الفضائل إلا عندك اجتمعا وباب خيبر لو كانت مسامره * كل الثوابت حتى القطب لاينقلبا فاقبل فدتك نفوس العالمين ثنا * بمثله العالم العلوي ما سمعا (1) (تو همان على هستى كه از برترى فراتر رفتى آن گاه كه در سرزمين مكه نزد خانه خدا از مادر زاده شدى و بر زمين قرار گرفتى).
(و تو همان نقطه باء وجودى كه با همه يگانگى اش همه آنچه در كتاب تكوين است توسط آن گرد آمده است).
(تو برادر و همريشه آن پيامبرى هستى كه خداى عرش جز شريعت او را براى پيامبران ديگر تشريع ننموده است (و همه مبلغ او و دين او بوده اند).
(و تو همان ركنى هستى كه گام در جايى نهادى كه خداى رحمن دست خود را نهاده بود (يعنى دوش مبارك پيامبر صلى الله عليه و آله و سلم).
(و تو همان ركنى هستى كه پناهندگان را پناه دهد، و تو دژ محكم هر كسى هستى كه از دست روزگار خود هراسان است).
(و تو همان كسى هستى كه با پيامبر صلى الله عليه و آله و سلم نخستين كسى بودى كه به دو قبله نماز گزاردى).
(و تو همان كسى هستى كه در شب هجرت در بستر آن حضرت آرميدى).
(خداوند هيچ فضيلتى را به طور پراكنده در آفريدگانش قرار نداد جز آن كه همه آنها يك جا در تو جمع است).
(و در خيبر اگر همه ثوابت تا مركز خود ميخ آن بودند باز هم از جا كنده مى شد).
(همه جانهاى عالميان فدايت، ثنايى را از من بپذير كه ساكنان عالم بالا تا حال مانند آن را نشنيده اند).
و نيز گويد:
يا أبا الأوصياء أنت لطه * صهره وابن عمه وأخوه إن لله في معانيك سرا * أكثر العالمين ماعلموه أنت ثاني الاباء في منتهى الدور * وآباؤه تعد بنوه خلق الله آدما من تراب * فهو ابن له وانت أبوه (1) (اى پدر اوصيا، تو داماد و پسر عمو و برادر حضرت طاهايى).
(خدا را در وجود تو رازى نهفته است كه بيشتر عالميان از آن بىخبرند).
(تو در انتهاى دايره خلقت (قوس صعود) دومين پدرى هستى كه پدرانت فرزندانت به شمار مى آيند).
(خداوند آدم را از خاك آفريد، پس او فرزند خاك است و تو پدر خاك (زيرا ابو تراب هستى).
ابن ابى الحديد (2) لقد فاز عبد للوصى ولائه * وإن شابه بالموبقات الكبائر وخاب معاديه ولو حلقت به * قوادم فتخاء الجناحين كاسر هو النبأ المكنون والجوهر الذي * تجسد من نور من القدس زاهر
وذو المعجزات الواضحات أقلها * الظهور على مستودعات السرائر ووارث علم المصطفى وشقيقه * أخا ونظيرا في العلى والأواصر ألا إنما الأسلام لولا حسامه * كعفطة عنز أو قلامة حافر ألا إنما التوحيد لولا علومه * كعرضة ضليل أو كنهبة كافر ألا إنما الأقدار طوع يمينه * فبورك من وتر مطاع وقادر تعاليت عن مدح فأبلغ خاطب * بمدحك بين الناس أقصر قاصر صفاتك أسماء وذاتك جوهر * برئ المعاني من صفات الجواهر يجل عن الأعراض والأين والمتى * ويكبر عن تشبيهه بالعناصر إذا طاف قوم في المشاعر والصفا * فقبرك ركني طائفا ومشاعري وإن ذخر الأقوام نسك عبادة * فحبك أوفى عدتى وذخائري وإن صام ناس في الهواجر حسبة * فمدحك أسنى من صيام الهواجر وإن اك فيما جئته شر مذنب * فربك يا خيرالورى خير غافر إذا كنت للنيران في الحشر قاسما * أطعت الهوى والغي غير محاذر نصرتك في الدنيا بما أستطيعه * فكن شافعي يوم المعاد وناصري فليت ترابا حال دونك لم يحل * وساتر وجه منك ليس بساتر لتنظر ما لاقى الحسين وما جنت * عليه العدى من مفظعات الجرائر من ابن زياد وابن هند وابن * سعد وأبناء الأماء العواهر بني الوحى هل أبقى الكتاب لناظم * مقالة مدح فيكم أو لناثر إذا كان مولى الشاعرين وربهم * لكم بانيا مجدا فما قدر شاعر فاقسم لولا أنكم سبل الهدى * لضل الورى عن لاحب النهج ظاهر فلولم تكونوا في البسيطة زلزلت * واخرب من أرجائها كل عامر (بى شك عبد حضرت وصى با ولايت او به رستگارى رسيد گرچه اعمال او
با گناهان بزرگ و خطرناك آميخته است (زيرا ولايت على حسنه اى است كه هيچ گناهى بدان زيان نمى رساند).
(و دشمن او زيانكار و اهل هلاكت است و هر گز نجات نخواهد يافت گرچه بر بال عقاب شكارى نشيند و بر آسمان پرواز كند).
(او همان خبر پوشيده، و جوهره اى است كه از پرتو درخشان عالم قدس تجسد پيدا نموده است).
(و داراى معجزات آشكارى است كه كمترين آنها آگاهى از اسرار پوشيده است).
(و وارث علم مصطفى و برادر او است كه در همه برتريها و در خويشاوندى همدوش او است).
(هان بدانيد كه اگر شمشير او نبود اسلام مانند آب بينى بز و خاك سم اسبان بى ارزش مى نمود).
(هان بدانيد كه اگر علوم او نبود علم توحيد مانند كالاى يك گمراه يا تاراج يك كافر بيش نبود).
(هان بدانيد كه همه سرنوشتها در فرمان قدرت اويند، پس مبارك باد آن شخصيت يگانه اى كه فرمانروا و تواناست).
(تو از هر مدحى فراترى، از اين رو زبان آورترين سخنوران در مداحى تو در ميان مردم گنگ ترين آنهاست).
(صفات تو اسمهايى است با مسمى، و ذات تو جوهرى است كه برى از صفات ديگر جواهر است (چرا كه تحت تأثير چيزى قرار نمى گيرد).
(ذات تو از اعراض و مكان و زمان برتر است (زيرا مكان ثابتى ندارى، گاه در محراب عبادت و گاه در ميدان كارزارى، و زمانى تو را محدود نمى سازد زيرا كه تو هميشه در روزه و نماز و دعا به سر مى برى)، و تو از تشبيه با عناصر برترى
(چرا كه تو از نور آشكار حق پديد آمده اى).
(آن گاه كه مردم در مشعر و صفا به طواف مشغولند قبر تو در طواف من ركن و مشعر من است).
(و اگر مردم انواع عبادات و قربانيها ذخيره مى كنند دوستى تو كامل ترين زاد و توشه و ذخيره من است).
(و اگر مردم در هواى گرم براى رضاى خدا روزه مى دارند، مدح تو از روزه روزهاى گرم بس گرانتر و پربهاتر است).
(و اگر من در كردار خود بدترين گنهكارانم، اما پروردگار من - اى بهترين آفريدگان - بهترين آمرزنده است).
(و چون تو در روز حشر تقسيم كننده دوزخيانى، من بى محابا پيرو هواى نفس و گمراهى خواهم شد).
(من در دنيا تو را در حد توانم يارى رساندم، تو نيز در روز قيامت شفيع و ياور من باش).
(اى كاش خاك قبر ميان تو و ما جدايى نمى افكند، و كاش هيچ چيزى چهره تو را نمى پوشاند).
(تا ببينى چه بر سر حسين آمد، و دشمنان چه جنايات هولناكى در حق او مرتكب شدند).
(دشمنانى چون پسر زياد و پسر هند و پسر سعد و پسران كنيزكان بدكاره).
(اى فرزندان وحى، آيا كتاب (قرآن) ديگر براى هيچ شاعر و نثر نويسى جاى سخنى در مدح شما باقى نهاده است)؟!
(اگر مولا و پروردگار شاعران بانى كاخ مجد شماست ديگر شاعر را چه قدر كه در مدح شما سخن گويد)؟!
(سوگند مىخورم كه اگر شما راههاى هدايت نبوديد بى شك مردمان از
شاهراه آشكار حق گمراه مى شدند).
(و اگر شما در پهنه زمين نبوديد زمين مىلرزيد و آباديها در همه اطراف عالم ويران مى گشت).
شاعر در اين اشعار به مقام برادرى و همدوشى على عليه السلام با پيامبر صلى الله عليه و آله و سلم در مقامات بلند و به خويشاوندى وى اشاره نموده، و چون على عليه السلام شبيه پيامبر صلى الله عليه و آله و سلم و بهترين آفريدگان است پس بر همه انبيا و رسولان الهى مقدم است.
و نيز گويد: (1) يا برق إن جئت الغرى فقل له * أتراك تعلم من بأرضك مودع فيك ابن عمران الكليم وبعده * عيسى يقفيه وأحمد يتبع بل فيك جبريل وميكال اسرافيل * والملاء المقدس أجمع بل فيك نورالله جل جلاله * لذوي البصائر يستشف ويلمع فيك الامام المرتضى فيك الوصى * المجتبى فيك البطين الأنزع هذا ضمير العالم الموجود عن * عدم وسر وجوده المستودع هذا هو النور الذى عذباته * كانت بجبهة آدم تتطلع وشهاب موسى حيث أظلم ليله * رفعت له لألاؤه تتشعشع يا هازم الأحزاب لايثنيه عن * خوض الحمام مدجج ومدرع يا قالع الباب الذى عن هزها * عجزت أكف أربعون وأربع لولا حدوثك قلت إنك جاعل * الأرواح في الأشباح والمستنزع لولا مماتك قلت إنك باسط * الأرزاق تقدر في العطاء وتوسع ما العالم العلوى إلا تربة * فيها لجثتك الشريفة مضجع
ماالدهر إلا عبدك القن الذي * بنفوذ أمرك في البرية مولع أأقول فيك سميدع كلا ولا * حاشا لمثلك أن يقال سميدع بل أنت في يوم القيامة حاكم * في العالمين وشافع ومشفع والله لولا حيدر ما كانت الدنيا * ولا جمع البرية مجمع من أجله خلق الزمان وضوئت * شهب كنسن وجن ليل أدرع وإليه في يوم المعاد حسابنا * وهوالملاذ لنا غدا والمفزع (اى برق، اگر به سرزمين نجف گذر كردى به آن بگو: آيا مى دانى چه كسى در دل تو نهفته است؟) (در تو موساى كليم پور عمران، و در پس او عيسى و در پى او احمد آرميده است).
(بلكه جبرئيل و ميكائيل و اسرافيل و همه ساكنان عالم قدس در تو نهفته اند).
(بلكه نور خداى بزرگ كه براى بينندگان مى درخشد در تو نهفته است).
(در تو امام پسنديده، در تو وصى برگزيده، در تو آن سرشار از علم و بركنده از شرك و پليدى آرميده است).
(اين مرد، ضمير و نهان عالم موجود از عدم، و سر پنهان جهان خلقت است).
(اين همان نورى است كه در پيشانى آدم مى درخشيد).
(و نيز شهاب موسى است كه در شب تاريك بر وى درخشيد).
(اى گريزاننده احزاب شرك، كه هيچ مرد جنگى و زره پوشى تو را از ميدان باز نمى گردانيد).
(اى كننده در خيبر كه دست چهل و چهار تن نمى توانست آن را از جاى حركت دهد).
(اگر نه اين بود كه تو خود حادث و مخلوقى مى گفتم تويى كه ارواح را در
اجساد قرار مى دهى و بيرون مىكشى).
(و اگر مرگ تو نبود مى گفتم تويى كه روزيها را مىگسترى و در بخشش تنگ مى گيرى و گسترش مى دهى).
(عالم بالا جز خاك قبر تو نيست كه جسم شريف تو در آن آرميده است (زيرا قبر تو معراج فرشتگان و محل آمد و شد ارواح است).
(روزگار جز بنده زر خريد تو نيست كه همش انجام فرمان تو در ميان خلايق است).
(آيا تو را آقا و سرور گويم؟ نه هرگز و حاشا كه چون تويى را آقا و سرور خوانند (كه بالاتر از اين مقاماتى).
(بلكه تو در روز قيامت حاكم در ميان عالميان و شفاعت كننده و شفاعت پذيرفته شده درباره آنان هستى).
(به خدا سوگند كه اگر حيدر نبود نه دنيا بود و نه جايى براى گرد آمدن آفريدگان وجود داشت).
(به خاطر او است كه زمان آفريده شد و شهابها مىدرخشند و خاموش مى شوند و شب نيمه روشن به تاريكى مى گرايد).
(و در روز قيامت حساب ما به دست او است، و فردا روز او است كه پناه و پشتيبان ماست).
و نيز گويد: (1) ألم تخبر الأخبار في فتح خيبر * ففيها لذي اللب الملب أعاجيب وفوز علي بالعلى فوزها به * فكل إلى كل مضاف ومنسوب وماأنس لا أنس اللذين تقدما * وفرهما، والفر قد علما حوب
وللراية العظمى وقد ذهبا بها * ملابس ذل فوقها وجلابيب يشلهما من آل موسى شمردل * طويل نجاد السيف أجيد يعبوب أحضرهما أم حضر أخرج خاضب * وذان هما أم ناعم الخد مخضوب عذرتكما إن الحمام لمبغض * وإن بقاء النفس للنفس محبوب حنانيك فاز العرب منك بسؤدد * تقاصر عنه الفرس والروم والنوب فما ماس موسى في رداء من العلى * ولا آب ذكرا بعد ذكرك أيوب ويا علة الدنيا ومن بدو خلقها * له وسيتلو البدو في الحشر تعقيب ظننت مديحي في سواك هجاءة * وخلت مديحي إنه فيك تشبيب (مگر از اخبار فتح خيبر بى خبرى؟ اخبارى كه در آنها براى خردمند ژرف انديش شگفتيها نهفته است).
(و دستيابى على به مقامات و الا در حقيقت دستيابى آن مقامات به على است، از اين رو هر كدام به يكديگر نسبت مى برند).
(و هر چه را فراموش كنم اين را فراموش نمى كنم كه آن دو تن در جنگ خيبر پيش رفتند و هر دو گريختند، با آن كه خود مى دانستند كه گريز از ميدان جنگ گناه بزرگى است).
(و آن پرچم بزرگ كه با آن به ميدان رفتند و گريختند جامه هاى ذلتى بر تن آنان شد).
(جوانى تيزتك و بلند قامت و جنگاور از آل موسى (يهوديان) آن دو را فرارى داد).
(آيا فرار آن دو بود يا فرار ترسويى رنگ پريده؟ و آيا آن دو بودند كه گريختند يا شاهد گلگون رخ ناز پرورده)؟
(من شما دو تن را معذور مى دارم زيرا مرگ براى هر كس ناخوشايند است،
و بقاى نفس نزد هر كس محبوب است).
(رحمتت باد كه عربها از سوى تو به آقايى و سروريى دست يافتند كه فارس و روم و نوب از آن قاصر ماندند).
(پس از ياد تو ديگر نه موسى در رداى والايى قرار گرفت و نه ايوب يادى از خود به يادگار نهاد).
(و اى كه علت آفرينش دنيايى و آفرينش دنيا براى تو آغاز شده است. و اين آغاز را پايانى است كه در روز حشر به دنبال آن خواهد آمد).
(چنين پندارم كه مدح من درباره غير تو هجوى بيش نيست، و مدح من درباره تو سرودى عاشقانه است). (1) و نيز گويد:
و قل: السلام عليك يامولى الورى * نصا به نطق الكتاب المنزل وخلافة ما إن لها لولم تكن * منصوصة عن جيد مجدك معدل عجبا لقوم أخروك وكعبك العالى * وخد سواك أضرع أسفل عجبا لهذي الأرض يضمرتربها * أطواد مجدك كيف لاتتزلزل يا أيها النبأ العظيم فمهتد * في حبه وغواة قوم ضلل يا أيها النار التي شب السنا * منها لموسى والظلام مجلل يا فلك نوح حيث كل بسيطة * بحر يمور وكل بحر جدول يا وارث التوراة والأنجيل والفرقان * والحكم التي لاتعقل لولاك ماخلق الزمان ولا دجي * غب ابتلاج الفجر ليل أليل سمعا أمير المؤمنين قصائدا * يعنو لها بشر ويخضع جرول الدر من ألفاظها لكنه * در له ابن الحديد يفصل
هي دون مدح الله فيك وفوق ما * مدح الورى وعلاك منها أكمل (1) (و بگو: سلام بر تو اى مولاى خلايق، كه اين نصى است كه كتاب خدا بدان ناطق است).
(و خلافتى است كه اگر نص بر آن درباره تو نشده بود باز هم از گردن مجد تو بازگشتى نداشت و ديگرى را سزا نبود).
(شگفتا از قومى كه تو را عقب زدند با آن كه جايگاه قدم تو بالا است و گونه ديگران (كه بر تو مقدم شدند) پست و فرودين است)!
(شگفتا از اين زمين كه چگونه كوههاى مجد تو را در خود پوشانده و باز هم نمىلرزد)!
(اى همان خبر بزرگى كه گروهى در دوستى او ره يافتند و گروهى ديگر (با دشمنى او) به زيان و گمراهى افتادند).
(اى آتشى كه پرتوى از آن در تاريكى شب براى موسى درخشيد).
(اى كشتى نوح كه با آن كه آب همه سطح زمين را فرا گرفته و زمين دريايى مواج گشته بود و درياها در برابر آن نهر كوچكى مى نمودند سرنشينان خود را نجات داد).
(اى وارث تورات و انجيل و فرقان و حكمتهايى كه از مرز خرد بيرون است).
(اگر تو نبودى زمان آفريده نمى شد و هيچ شب تاريكى در پى روز روشن پديد نمى آمد).
(اى امير مؤمنان، گوش به قصائدى فرا دار كه بشر و جرول (كه دو شاعر معروف عربند) در برابر آن زانوى عجز و فروتنى به زمين خواهند زد).
(مرواريد از الفاظ آن مىبارد، اما مرواريدى كه ابن ابى الحديد مى پراكند).
(اين مدايح فروتر از مدحى است كه خدا درباره تو فرموده و فراتر از مدحى است كه ديگران گفته اند، و با اين همه مقامات والاى تو كامل تر از اينها است.) خطيب خوارزمى (1) ألا هل من فتى كأبي تراب * إمام طاهر فوق التراب إذا ما مقلتي رمدت فكحلي * تراب مس نعل أبي تراب هوالبكاء في المحراب لكن * هو الضحاك في يوم الحراب كأن الناس كلهم قشور * ومولانا علي كاللباب ولايته بلاريب كطوق * على رغم المعاطس في الرقاب ففاطمة ومولانا علي * ونجلاه سروري في الكتاب (هش داريد كه آيا جوانمردى مانند ابو تراب و امام پاكيزه اى چون او بر سطح كره خاك وجود دارد)؟
(هر گاه چشم من درد گيرد سرمه آن غبارى است كه روى كفش ابو تراب نشسته باشد).
(او كسى است كه در محراب عبادت بسيار مى گريست و در روز كارزار شاد و بشاش به ميدان مى شتافت).
(گويى همه مردم پوسته اند و مولاى ما على مغز آن است).
(بى شك ولايت او - علىرغم گروهى - طوق گردن همه است).
(فاطمه و مولايمان على و دو فرزند او بر اساس كتاب خدا مايه سرور منند).
علامه سيد رضا هندى (1) أمفلج ثغرك أم جوهر * ورحيق رضابك أم سكر قد قال لثغرك صانعه: * إنا أعطيناك الكوثر والخال بخدك أم مسك * نقطت به الورد الأحمر أم ذاك الخال بذاك الخد * فتيت الند على مجمر عجبا من جمرته تذكو * وبها لايحترق العنبر - إلى أن قال: - فلقد أسرفت وما أسلفت * لنفسى ما فيه أعذر سودت صحيفة أعمالي * ووكلت الأمر إلى حيدر هو كهفي من نوب الدنيا * وشفيعى في يوم المحشر قد تمت لي بولايته * نعم جمت عن أن تشكر لاصيب بها الحظ الأوفى * وأخصص بالسهم الأوفر بالحفظ من النار الكبرى * والأمن من الفزع الاكبر هل يمنعني وهوالساقي * أن أشرب من حوض الكوثر أم يطردني عن مائدة * وضعت للقانع والمعتر يا من قد أنكر من آيات * أبي حسن ما لاينكر إن كنت لجهلك بالأيام * جحدت مقام أبي شبر فاسأل بدرا واسأل احدا * وسل الأحزاب وسل خيبر من دبر فيها الأمر ومن * أردي الأبطال ومن دمر من هد حصون الشرك ومن * شاد الأسلام ومن عمر من قدمه طه وعلى * أهل الأيمان له أمر
قاسوك أباحسن بسواك * وهل بالطود يقاسى الذر أنى ساووك بمن ناووك * وهل ساووا نعلى قنبر من غيرك من يدعى للحرب * وللمحراب وللمنبر أفعال الخير إذا انتشرت في الناس فأنت لها مصدر وإذا ذكر المعروف فما * لسواك به شئ يذكر أحييت الدين بأبيض قد * أودعت به الموت الأحمر قطبا للحرب يدير الضرب * ويجلو الكرب بيوم الكر فاصدع بالأمر فناصرك * البتار وشانئك الأبتر لولم تؤمر بالصبر وكظم الغيظ * وليتك لم تؤمر ما نال الأمر أخوتيم * وناوله منه حبتر لكن أعراض العاجل ما * علقت بردائك يا جوهر أنت المهتم بحفظ الدين * وغيرك بالدنيا يغتر أفعالك ما كانت فيها * إلا ذكرى لمن اذكر حججا ألزمت بها الخصماء * وتبصرة لمن استبصر آيات جلالك لا تحصى * وصفات كمالك لاتحصر من طول فيك مدائحه * عن أدنى واجبها قصر فاقبل يا كعبة آمالي * من هدى مديحى ما استيسر (آيا اين دندانهاى ميان باز توست يا گوهرى به رشته كشيده؟ و اين شهد زلال دهان توست يا شكرقند)؟
(درباره دندانهاى توست كه آفريدگار آن گفته: ما به تو كوثر داديم).
(و آن خال است بر گونه ات يا مشكى كه با آن بر گل سرخ نقطه نهاده اى)؟
(يا آن خال بر آن گونه دانه اسپند بر آتشدان است)؟
(شگفتا از گل آتش آن كه فروزان است و عنبر را نمىسوزاند)!... (1) (همانا من درباره خود اسراف كرده ام و هيچ عملى كه عذرى برايم بتراشد براى خود پيش نفرستاده ام).
(من كارنامه خود را (از گناه) سيه كرده، اما كار را به حضرت حيدر واگذارده ام).
(او پناهگاه من است در مشكلات دنيا و شفيع من در روز حشر.
(با ولايت او نعمتهاى فراوانى برايم گرد آمده كه بيش از آن است كه بتوان شكر آن گزارد).
(بى شك با داشتن آن بهره فراوان برم و به سهم بيشترى اختصاص يابم).
(كه همان محفوظ بودن از آتش بزرگ دوزخ است و امنيت از هراس بزرگ روز قيامت).
(آيا او با آن كه ساقى كوثر است مرا از نوشيدن از آن حوض باز مىدارد)؟
(و يا آن كه مرا از سر خوانى كه براى همه نيازمندان گسترده است دور مى سازد)؟
(اى آن كه كارهاى افتخار آميز و غير قابل انكار ابو الحسن را انكار مى كنى)، (اگر از روى نا آگاهى به تاريخ جنگهاى اسلامى مقام پدر شبر (پدر حسن) را انكار دارى)، (برو از بدر واحد بپرس و از احزاب و خيبر خبر گير)، (كه كيست كه كار اين جنگها را به عهده داشت و چه كسى گردان را به خاك و خون كشيد)؟
(كيست كه دژهاى شرك را درهم كوفت و چه كسى اسلام را بلند آوازه و آباد
ساخت)؟
(كيست كه حضرت طه او را مقدم داشت و او را امير اهل ايمان گردانيد)؟
(اى ابو الحسن، تو را با ديگران سنجيدند و مگر كوه را با ذره مى سنجند)؟
(چگونه تو را با ستيزندگانت برابر ساختند با آن كه مگر آنان با كفش قنبر هم برابرند)؟!
(جز تو كيست كه بتوان او را براى جنگ و محراب و منبر فراخواند)؟
(اگر كارهاى خير در ميان مردم منتشر مى شود تو سرچشمه آن هستى).
(و چون سخن از كارهاى پسنديده رود كسى جز تو چيزى قابل ذكر ندارد).
(تو دين را با شمشير برانى زنده كردى كه مرگ سرخ را در آن نهفته داشتى).
(تو محور جنگ بودى كه جنگ را اداره مى كردى و به روز نبرد اندوه را مىزدودى).
(تو امر خود را آشكار ساز كه ياور تو شمشير برنده است و دشمن تو دم بريده و بىتبار).
(اگر مأمور به صبر و فرو بردن خشم نبودى - و كاش چنين مأموريتى نداشتى -)،؟؟؟؟؟
(هرگز مرد تيمى به حكومت دست نمى يافت و پس از او روباهى آن را به دست نمى گرفت).
(اما گرد اعراض دنياى ناپايدار بر دامن تو ننشست اى گوهره وجود).
(تو پيوسته در انديشه حفظ دين بودى و ديگران مغرور دنيا).
(كارهاى تو جز ياد آورى براى اهل تذكر نبود).
(آنها حجتهايى است كه حريفان را به تسليم وا داشتى و بينشى است براى اهل بينش).
(نشانه هاى شكوه تو بىشمار است و صفات كمالت نامحدود).
(آن كس كه سرود ستايشت به در ازا گفت هنوز از اداى كمترين حق واجب آن قاصر است).
(پس اى قبله آرزوهاى من، از هديه مدح من آنچه را كه در توانم بوده است بپذير).
شاعرى ديگر در تتمه اين قصيده گويد:
كف لطمت عين الزهراء * كانت للبغى هى المصدر والكسر بأضلاع الزهراء * أبدالاباد فلايجبر (آن دستى كه بر صورت زهرا سيلى نواخت منبع همه ستمها شد).
(و شكستى كه بر دنده هاى پهلوى زهرا پديد آمد تا ابد جوش نمى خورد و مرهم نمى پذيرد).
شاعرى ناشناس (1) أخوأحمد المختار صفوة هاشم * أبوالسادة الغر الميامين مؤتمن وصي إمام المرسلين محمد * علي أمير المؤمنين أبوالحسن هماظهرا شخصين والروح واحد * بنص حديث النفس والنور فاعلمن (برادر احمد مختار، برگزيده تيره هاشم، پدر سروران مبارك و آن مرد امين)، (وصى امام رسولان محمد صلى الله عليه و آله و سلم، على اميرمؤمنان ابو الحسن است).
(پيامبر وعلى دو شخص بودند با يك روح، به دليل نص حديث منزله و حديث اتحاد نور آنها، پس اين را بدان).
عبد المنعم فرطوسى (1) قال طه: كنا أنا وعلى * عند عرش الرحمن أسنى ضياء قبل إيجاد آدم بالوف * من سني الأزمان والاناء وسلكنا في صلبه وانتقلنا * بين أصلاب خيرة الاباء وقسمنا نورين في أبوينا * من إناء مطهر لأناء فعلي مني وإنى حقا * من على على صعيد سواء (حضرت طه فرمود: من وعلى در نزد عرش خداى رحمن روشن ترين نور بوديم)، (هزاران سال از سالها و لحظات پيش از آفرينش آدم).
(و در صلب آدم راه يافتيم و از آنجا به صلبهاى بهترين پدران منتقل شديم).
(و در پدران خود به دو نور تقسيم شديم و از ظرفى پاكيزه به ظرف پاكيزه ديگرى ريخته شديم).
(پس على از من است و من نيز حقا از على هستم و هر دو به يك طور به هم نسبت مى بريم).
و نيز گويد: (2) قال طه: إن النبيين أسمى * من جميع الملائك الأصفياء وأنا أفضل النبيين شأنا * ومقاما وأكرم السفراء ولك الفضل في الخلائق بعدي * ولباقي الأئمة الأتقياء يا على لم يخلق الخلق لولانا * ولا كان منه خلق السماء وانطوى الكون من جنان ومن نار * ومن آدم ومن حواء
(حضرت طه فرمود: پيامبران از همه فرشتگان برگزيده برترند).
(و من در شأن و مقام برتر از همه پيامبران و گرامى ترين رسولانم).
(و پس از من تو (اى على) برترين آفريدگانى و نيز امامان پرهيزكار چنين اند).
(اى على، اگر ما نبوديم مخلوقى آفريده نمى شد و آفرينش آسمان صورت نمى گرفت).
(و عالم آفرينش از بهشت و دوزخ و آدم و حوا همه در نور ديده مى گشت و اثرى از آن نمى بود).
و نيز گويد: (1) قال: ما من نبى الا ويحكى * بنظير من أحسن النظراء وعلي في امتي هو مثلي * ونظيري من سائر الأولياء (و فرمود: هيچ پيامبرى نيست جز آن كه نظيرى از بهترين نظيران در سيره و روش او وجود دارد).
(و در امت من از ميان همه اوليا على نظير و مانند من است).
و نيز گويد: (2) قال: إن شئت أن ترى في البرايا * شخص موسى في البطش والاجتراء وترى آدما بعلم ويحيى * مع نوح في زهده والذكاء فترى المرتضى فهذي المزايا * فيه قد جمعت من الأنبياء (و فرمود: اگر خواهى كه در ميان آفريدگان شخص موسى را در قدرت و جرأت ببينى).
(و آدم را در علم و يحيى و نوح را در زهد و هوشمندى بنگرى).
(پس به على مرتضى بنگر كه همه اين مزاياى پيامبران يك جا در وجود او جمع است).
و نيز گويد: (1) قد تغذى من روحه وهداه * بلبان الأخا و در الصفاء حيث صدر النبي مهد وثير * ويداه للحفظ خير وقاء كان يدني فراشه منه حتى * لاينام النبي والمهد نائي ويهز المهد الذي هو فيه * بحنو في ساعة الأغفاء ويناغيه وهو في المهد ملقى * بحنان في ضحكه والبكاء وتربى في حجره وهو طفل * مستظلا من عطفه برداء حين آوى إليه في عام عسر * عم شيخ البطحاء بالبأساء فرعاه حتى ترعرع منه * فهو غرس في خلقه والنماء وتلقى الاداب منه دروسا * فدروسا من حكمة وذكاء فهو صنو له وأحمد صنو * لعلي في دوحة العلياء (همانا على از روح هدايت پيامبر با شير برادرى و صفا تغذيه كرد).
(چنان كه سينه پيامبر بسترى نرم و گسترده، و دستهاى حضرتش بهترين محافظ براى او بود).
(پيامبر بستر خود را به گهواره او نزديك مى ساخت تا در هنگام خواب از او دور نباشد).
(و گهواره او را هنگامى كه در آن قرار داشت در وقت خواب با مهربانى
مىجنبانيد).
(و هنگامى كه او در گهواره خوابيده بود با مهربانى در هنگام خنده و گريه با او بازى مى كرد و با سخنان خود او را سرگرم مى نمود).
(على در كودكى در دامن پيامبر تربيت يافت و در سايه پوششى از مهر و عطوفت او به رشد خود ادامه داد).
(پيامبر على را در سال سخت قحطى كه شيخ مكه (ابو طالب) به زحمت افتاده بود نزد خود برد).
(پس از او مواظبت نمود تا در دامان او نشو و نما يافت، از اين رو على نهالى است كه در زمين خلق و خوى نبوى روييده است).
(آداب و درسهاى بسيارى از جمله درسهايى از حكمت و هوشمندى حضرتش فرا گرفت).
(پس على و پيامبر دو شاخه اى هستند كه از يك درخت، درخت بزرگى و والايى روييده اند).
نابغه دهر، شيخ محمدحسين اصفهانى (كمپانى) رحمه الله (1) ومذ تجلى مشرقا نور الهدى * خرت له الأصنام طرا سجدا وفي اسمه كنز النجاح والفرج * حدث بما شئت هنا ولا حرج سماه باسمه العلي الأعلى * تكرما منه له وفضلا اسم سما في عالم الأسماء * كالشمس في كواكب السماء اسم به يستدفع البلاء * وإن يكن أبرمه القضاء اسم به أورقت الأشجار * إسم به أينعت الثمار وقامت السبع العلى بلاعمد * باسم على فهوخير معتمد
اسم به استدارت الأفلاك * اسم به استجارت الأملاك اسم به آدم نال الصفوة * من ربه ونال منه عفوه وباسمه نوح نجا من الغرق * وفلكه جرى على خير نسق وباسمه نال الخليل الخلة * شرفه الله بتلك الحلة ونال منه البرد والسلامة * بل منه نال منصب الأمامة وباسمه موسى غدا كليما * ونال منه منزلا كريما وباسمه سما المسيح ذوالعلى * إلى السماء آمنا من البلا وباسمه استغاث سيدالورى * حين الذي جرى عليه ما جرى وباسمه كل نبي وولي * نجا من الشر الذي به ابتلي (و آن گاه كه نور هدايت درخشيدن گرفت همه بتها در برابر او به سجده افتادند).
(و در نام او گنج رستگارى و گشايش نهفته است، و در اين باره هر چه خواهى بگو كه باكى نيست).
(خداوند از روى بزرگداشت و تفضيل خود او را به نام على اعلاى خود ناميد).
(نامى كه در عالم اسماء چندان اوج گرفت كه مانند خورشيد در ميان ستارگان آسمان مى درخشد).
(نامى كه بلاها با آن دور مى شود گرچه از حوادث حتمى در قضاى الهى باشد).
(نامى كه درختان به آن برگ دهد و ميوه ها به بركت آن مى رسد).
(و آسمانهاى هفتگانه بدون ستون، به نام على برپاست، پس على بهترين تكيه گاه است).
(نامى كه افلاك به آن در گردش است، نامى كه فرشتگان بدان پناه مى برند).
(نامى كه آدم به آن از سوى خدا به مقام برگزيدگى رسيد و مشمول عفو خدا شد).
(و به نام او نوح از غرق نجات يافت و كشتى او به خوبى بر روى آب روان گشت).
(و به نام او حضرت خليل به مقام خلت (دوستى خدا) رسيد، و خدا او را بدين حله تشريف داد).
(و بدين نام آتش بر او سرد و سلامت گشت، و بدين نام به منصب امامت دست يافت).
(و به نام او موسى كليم الله شد، و به منزلت بزرگى از سوى خدا نائل آمد).
(و به نام او مسيح آن پيامبر والامقام، ايمن از هر بلايى به آسمان بالا رفت).
(و به نام او سرور كائنات يارى جست آن گاه كه آن همه مشكلات بر سر او رفت).
(و به نام او هر پيامبر و ولى از شرى كه بدان گرفتار آمده بود رهايى پيدا نمود).
شيخ حر عاملى رحمه الله (1) كيف تحظا بمجدك الأوصياء؟ * وبه قد توسل الأنبياء ما لخلق سوى النبي وسبطيه * السعيدين هذه العلياء فبكم آدم استغاث وقد مسته * بعد المسرة الضراء يوم أمسى في الأرض فردا غريبا * ونأت عنه عرسه حواء فتلقى من ربه كلمات * شرفتها من ذكركم أسماء
فاستجيب الدعاء منه ولولا * ذكركم ما استجيب منه الدعاء ثم يعقوب قد دعا مستجيرا * من بلاء بكم فزال البلاء وأتاه بكم قميص يوسف * وارتد بصيرا وتمت النعماء وبكم كان للخليل ابتهال * ودعاء لربه واشتكاء حين ألقاه عصبة الكفر في النار * فما ضر جسمه الألقاء أيضام الخليل من بعد ما كان * إليكم له هوى التجاء؟
وبكم يونس استغاث ونوح * إذ طغا الماء واستجد العناء وبأسمائكم توسل أيوب * فزالت عنه بها الأسواء لعلي مجد غدا دون أدناه * الثريا في البعد والجوزاء أي فخر كفخره والنبيون * عليهم عهد له وولاء (چگونه اوصياى پيامبران به پاى مجد و بزرگوارى تو رسند در حالى كه خود پيامبران به مقام تو توسل جسته اند)؟
(براى هيچ كس جز پيامبر و دو نوه با سعادت او اين بزرگى و مقام و الا وجود ندارد).
(آدم به شما استغاثه كرد آن گاه كه پس از آن همه شادى (در بهشت) زيانها و سختيها به او رسيد).
(آن روز كه در زمين يكه و تنها ماند و همسرش حوا از او دور گشته بود).
(پس از پروردگار خود كلماتى را فرا گرفت كه به ذكر شما شرافت يافته بود).
(پس دعاى او مستجاب شد، و اگر نام شما برده نمى شد دعايش مستجاب نمى گشت).
(نيز يعقوب در حال پناه جويى از بلا به نام شما دعا كرد وبلا از او بر طرف شد).
(و پيراهن يوسف به نام شما به دست او رسيد و چشمش بينا شد و نعمت بر او تمام گشت).
(و حضرت خليل به نام شما در پيشگاه خدا دعا و زارى و شكايت نمود).
(آن گاه كه گروه كافران او را در آتش افكندند اما اين افكنده شدن در آتش به جسم او زيان نرسانيد).
(مگر خليل پس از آن كه دلش هواى شما را داشت و به شما التجا نمود ممكن بود كه مورد ستم قرار گيرد)؟
(و يونس و نيز نوح آن گاه كه آب طغيان كرد و رنجهاى پى در پى فرا رسيد به شما استغاثه كردند).
(وايوب نيز به نام شما توسل جست و گرفتاريها از او بر طرف شد).
(على را در فرداى قيامت مجد و عظمتى است كه ثريا و جوزا در بلندى به كمترين پايه آن نمى رسند).
(چه فخرى مانند فخر او كه همه پيامبران را عهد و ولايت او بر گردن است)؟!
يكى از شاعران موصل (1) وبهم آدم توسل لما * ضل عن رشده عن التضليل إذ تلقى من ربه كلمات * آدم فاستخصه بالقبول وأنارت بروح شيث ونوح * ثم أفضت إلى النبي الخليل وجرت في محل كل زكى * ورضى من نسل إسماعيل ثم صارت محمدا وعليا * وهما في الفخار أصل الاصول (و آدم در زمانى كه به اغواى شيطان از راه صواب دور افتاد به آنان توسل جست).
(آن گاه كه از پروردگار خود كلماتى (اسامى ائمه) را فرا گرفت و خداوند او را به قبول خود مخصوص گردانيد).
(آن حقيقت به روح شيث و نوح نور بخشيد و سپس به حضرت خليل پيامبر انتقال يافت).
(و از صلب او در صلب هر مرد پاك و پسنديده اى از نسل اسماعيل جارى شد).
(تا آن كه به صورت محمد وعلى جلوه نمود، كه آن دو بزرگوار در افتخار و شرف اصل اصولند).
شيخ بهائى (1) إمام البرية أصل الاصول * شفيع الأنام بيوم مهول فتى حبه الله ثم الرسول * وصي النبي وزوج البتول حوى في الزمان الندى والفخارا (او امام خلايق و اصل اصول، و شفيع مردم در روز هولناك قيامت است).
(جوانى كه محبوب خدا و رسول است و وصى پيامبر و همسر بتول).
(او است كه در زمانه جود و خير و افتخار را در خود گرد آورد).
سيد ميرزا على آقا شيرازى (2) كيف أدري وهو سر فيه قد حار العقول * حادث في اليوم لكن لم يزل أصل الاصول
مظهر لله لكن لا اتحاد لاحلول * غاية الأدراك أن أدري بأني لست أدري (چگونه بدانم حال آن كه او سرى است كه عقلها در او سرگشته اند، او با آن كه امروز به دنيا آمده پيوسته اصل اصول آفرينش بوده است).
(او مظهر خداست اما نه به صورت اتحاد و حلول. آرى غايت ادراك آن است كه بدانم كه نمى دانم).
ابن رومى (1) رأيتك عندالله أعظم زلفة * من الأنبياء المصطفين ذووالرشد (من تو را از همه پيامبران برگزيده رشيد و راه يافته در نزد خدا مقربتر مى دانم).
ابورقعمق انطاكى (متوفاى سال 399) (2) لا والذي نطق النبي * بفضله يوم الغدير ما للأمام أبي علي * في البرية من نظير (نه، به آن نطقى كه پيامبر در روز غدير درباره فضيلت او كرد).
(هرگز براى امام، يعنى پدرم على، نظيرى در ميان خلايق يافت نمى شود).
صاحب بن عباد لال محمد أصبحت عبدا * وآل محمد خير البرية اناس حل فيهم كل خير * مواريث النبوة والوصية (من بنده آل محمد هستم، زيرا آل محمد بهترين آفريدگانند).
(مردمانى كه همه خيرات در آنها جاى گرفته و مواريث نبوت و وصيت در ميان آنهاست).
به يارى أمير المؤمنين لنا إمام * له العلياء والرتب السنية فلم أنكرتم لو قلت يوما * بأن المرتضى خير البرية ستذكر بغضه وقلاه يوما * أتاك ردى وحم لك المنية (امير مؤمنان امام ماست كه مقامات و الا و مراتب بلند و بالا از آن او است).
(پس چرا منكر مى شويد اگر روزى گويم كه على مرتضى بهترين آفريدگان است).
(روزى كه هلاكت و مرگ تو فرا رسد نتيجه دشمنى و كينه توزى او را خواهى ديد).
ابو الحسين فاذشاه من قال ليس المرتضى خيرالورى * بعد النبي فهو في قعر لظى (هر كه نگويد على مرتضى پس از پيامبر بهترين آفريدگان است در قعر دوزخ جاى خواهد داشت).
حميرى أشهد بالله والائه * والله عما قلته سائل إن على بن أبي طالب * لخير ما حاف و ما ناعل (به خدا و نعمتهايش سوگند - و البته خدا از آنچه مى گويم مرا باز خواست خواهد كرد -)، (كه على بن ابى طالب بهترين مردمان پا برهنه و كفش پوش است).
خطيب خوارزمى إن على بن أبي طالب * خير الورى والطالب الغالب خيرالورى والطالب الغالب * بعد النبي ابن أبي طالب (على بن ابى طالب بهترين خلايق و بهترين طلب كننده پيروزمند است).
(آرى بهترين خلايق و طلب كننده پيروزمند پس از پيامبر على بن ابى طالب است).
حسن بن حمزه علوى جاء إلينا في الخبر * بأنه خير البشر فمن أبى فقد كفر * بفضل من يفاضل (در خبر به ما رسيده است كه على بهترين بشر است).
(پس هر كه نپذيرد به فضل صاحب فضل كفر ورزيده است).
ابوالطفيل كنانى اشهد بالله وآلائه * وآل ياسين وآل الزمر إن على بن أبي طالب * بعد رسول الله خير البشر لو يسمعوا قول نبي الهدى * من حاد عن حب على كفر (به خدا و نعمتهاى او و به آل ياسين وزمر سوگند)، (كه على بن ابى طالب پس از رسول خدا بهترين بشر است).
(كاش اين سخن پيامبر هدايت را به گوش جان مى شنيدند كه فرمود: هر كه از دوستى على سرباز زند كافر است).
عمر نوقاذى أشهد بالله وآلائه * شهادة بالحق لا بالمرا
إن على بن أبي طالب * خير الورى من بعد خيرالورى (به خدا و نعمتهايش سوگند، سوگندى به حق نه از روى مراء وجدال).
(كه على بن ابى طالب پس از پيامبر كه بهترين آفريدگان است، بهترين آفريدگان است).
ابن حجاج فمذهبي أن خير الناس كلهم * بعد النبي أمير المؤمنين علي (مذهب من آن است كه بهترين مردم پس از پيامبر اميرمؤمنان على است).
حميرى ألم يك خيرهم أهلا وولدا * وأفضلهم معالا ينكرونا ألم يك أهله خير الأنام * وسبطاه رئيس الفائزينا (مگر على از نظر خانواده و فرزند بهترين آنان و از نظر والايى ها برترين آنها نيست، پس چرا سخن ما را انكار مى كنند)؟
(مگر خاندان او بهترين خلايق و دو فرزند او رئيس رستگاران نيستند)؟
ناشى إن الأمام على عند خالقه * غداه فينا أخوه فاعرف الذنبا هذا نبي وهذا خير امته * دينا وأعلى البرايا كلهم نسبا (همانا امام در نزد آفريدگار على است، همو كه در ميان ما برادر پيامبر گرديده است، پس دنباله روها (كسانى كه در مرتبه آخر قرار دارند) را بشناس).
(اين پيامبر است و اين بهترين فرد امت او از نظر دين، و از نظر نسب برترين مردمان است).
فضل بن عتبه ألا إن خيرالناس بعد محمد * مهيمنه التاليه في العرف والنكر (هش داريد كه بهترين مردم پس از محمد صلى الله عليه و آله و سلم همان يار محافظ و همراه او در همه خوشيها و ناخوشيهاست).
ديك الجن إن عليا خير أهل الأرض * بعد النبى فاربعي أو امضي (1) (همانا على پس از پيامبر بهترين مردم روى زمين است، خواه بمان و خواه برو).
بشنوى كردى (2) خير البرية خاصف النعل الذي * شهدا النبى بحقه في المشهد وبعلمه وقضائه وبسيفه * شهدالرسول مع الملائك فاشهد (بهترين آفريدگان آن پينه زننده به كفش خود است كه پيامبر در حضور همه به حق او گواهى داد)، (و نيز به علم و قضاوت و شمشير او پيامبر به همراه همه فرشتگان گواهى داد، تو نيز گواهى ده).
ابن حجاج (3) أهلا وسهلا بالأغر * ابن الميامين الغرر أهلا وسهلا يا بن زمزم * والمشاعر والحجر
يا بن الذي لولاه ما * اقتربت ولا انشق القمر يا بن الذي هو والنبى * محمد خير البشر و من استجاز خلاف ذلك * أو رواه فقد كفر (خوش آمدى اى مرد شريف و بزرگ و فرزند گراميان شرافتمند).
(خوش آمدى اى فرزند زمزم و مشعرها و حجر الاسود).
(اى فرزند آن كسى كه اگر او نبود معجزه نمى شد و ماه نمى شكافت).
(اى فرزند آن كسى كه او و پيامبر محمد صلى الله عليه و آله و سلم بهترين بشرند).
(و هر كه جز اين روا داند يا روايت كند تحقيقا كافر است).
ابن شهر آشوب (1) ألا إن خير الناس بعد نبينا * علي ولي الله وابن المهذب به قام للدين الحنيف عموده * وصار رفيقا ذا رواق مطنب (هان بدانيد كه بهترين مردم پس از پيامبرمان على ولى خدا و پاكزاده است).
(به بركت او بود كه ستون آيين پاك و معتدل الهى راست گشت وخيمه دين آسايشگاه و داراى رواقى طناب بسته و استوار گشت).
حميرى (2) علي أمير المؤمنين أخو آلهدى * وأفضل ذي نعل و من كان حافيا أسر إليه أحمد العلم جملة * وكان له دون البرية واعيا (على اميرمؤمنان و برادر هدايت است و برترين پابرهنگان و كفش پوشان).
(احمد صلى الله عليه و آله و سلم جملگى علم را رازگونه در اختيار او نهاد و او - نه ديگر
مردمان - فرا گيرنده آن بود).
از زبان اشعث بن قيس كندى نقل شده (1) أتانا الرسول رسول الوصي * علي المهذب من هاشم رسول الوصي وصي النبي * و خير البرية من قائم وزير النبي وذو صهره * و خير البرية في العالم له الفضل والسبق بالصالحات * لهدى النبي به يأتمي (فرستاده حضرت وصى يعنى على پاكيزه از نسل هاشم نزد ما آمد).
(فرستاده وصى پيامبر و بهترين آفريدگان كه قائم به دين خداست).
(وزير پيامبر و داماد او و بهترين آفريدگان در عالم).
(او را برترى و سبقت به اعمال نيك است و پيوسته از روش پيامبر صلى الله عليه و آله و سلم پيروى مى كند).
از قول زجربن قيس به دائى خود جرير (2) جريربن عبد الله لاتردد الهدى * وبايع عليا إننى لك ناصح فإن عليا خير من وطئ الحصى * سوى أحمد والموت غاد ورائح (اى جريربن عبد الله هدايت را رد مكن و با على بيعت كن كه من خير خواه توام).
(زيرا على از همه كسانى كه روى زمين راه مى روند - جز حضرت احمد - بهتر است، و مرگ صبح و شام سراغ آدمى مى آيد).
از قول نجاشى يكى از فرزندان حرب بن كعب (1) جعلتم عليا وأشياعه * نظير ابن هند أما تستحونا؟
إلى أفضل الناس بعد الرسول * وصنو الرسول من العالمينا (شما على و پيروان او را نظير پسر هند دانسته ايد، آيا شرم نمى كنيد)؟
(او برترين مردم پس از رسول خدا و برادر آن حضرت از ميان مردم جهان است).
ابن حماد الله سماه عليا عنده * فما على علائه خلق علا (خداوند او را در نزد خود على ناميد، پس هيچ مخلوقى بر برترى او برترى ندارد).
سلام على أحمد المرسل * سلام على الفاضل المفضل سلام على من علا في العلى * فسماه رب على علي (سلام بر احمد مرسل، سلام بر فاضل برتر).
(سلام بر آن كس كه در مقامات بلند چندان بالا رفت كه خداى برتر او را على ناميد).
سماك رب العلى عليا * إذ لم تزل عالى المكان يا سيدا ما له من نظير * ولا شبيه ولا مدان (خداى برتر تو را على ناميد، زيرا پيوسته در مكان عالى قرار داشتى).
(اى سرورى كه نظير و شبيه و همتايى ندارى).
الله سماه عليا باسمه * فسما علوا في العلى وسموقا (خدا او را به نام خود على ناميد، پس بر مقامات بلند و والايى بالا رفت).
عونى على علا عند ذي العرش عاليا * على تعالى عن شبيه وعن ند (على در نزد خداى عرش به مقام بلندى فرا رفت، على از داشتن شبيه و همتا برتر است).
أنا مولى لعلي وعلى لي ولي * بأبي اسم على بأبي ذكر علي (من غلام على هستم وعلى ولى من است، پدرم فداى نام على، پدرم فداى ياد على).
على على في المواقف كلها * ولكنهم قد خانهم فيه مولد (على در همه مواقف برترى يافت، ولى ناپاكزادگى مخالفان به آنان خيانت كرد (و آنان را وا داشت).
وقال قوم قد علا برازا * أقرانه يبتزها ابتزازا فهو على إذ علا العديا و فرقة قالت على الدار * في جنة الخلد مع الأبرار إذ نال منه المنزل العلويا وفرقة قالت علاهم علما * وكان أعلاهم أبا و اما فوال كهف الكرم الفتيا (1)
(و قومى گفتند: او را از آن رو على گفتند كه در ميدان جنگ بر همه هماوردان برترى دارد و برگ برنده جنگ را از آنان مى گيرد، پس او على (برتر) است چرا كه بر دشمنان برترى دارد).
(و گروهى گفتند: خانه او در بهشت جاودان در كنار نيكان در مكان بالايى قرار دارد، چرا كه از سوى خدا به منزل بلند دست يافته است).
(و گروهى ديگر گفتند: على از نظر علم و پدر و مادر بر ديگران برترى دارد، پس دوست بدار آن پناهگاه كرم و جوانمردى را).
عدل القرآن وصنو المصطفى وأبو * السبطين أكرم به من والد وأب بعل المطهرة الزهراء والنسب * الطهر الذي ضمه حقا إلى نسب (1) (او همتاى قرآن و برادر مصطفى و پدر نوادگان پيامبر است، وه چه گرامى پدرى)!
(و شوهر زهراى پاكيزه است، و او نسب پاكى است كه حقا آن را به نسب پاك ديگر ضميمه نمود).
عبدى وإنك وجهه الباقي و عين * له ترعى الخلائق أجمعينا (و تو وجه خدا و چشم او هستى كه همه خلايق را ديده بانى مى كند).
وهو عين الله والوجه الذي * نوره نور الذي لاينطفى
(و او چشم خدا و وجه خداست كه نور آن هيچ گاه خاموش نمى شود).
فسماه في القرآن ذوالعرش جنبه * وعروته والوجه والعين والاذنا (و خداى صاحب عرش او را در قرآن جنب و دستاويز و وجه و چشم و گوش خود خواند).
أنت عين الله والجنب من فرط * فيه يصلى لظى مذموما (تو چشم خدا و جنب خدايى كه هر كس درباره آن كوتاهى كرد نكوهيده در آتش دوزخ سرنگون خواهد شد).
يا على بن أبي طالب يا بن الأول * يا حجاب الله والباب القديم الأزلي أنت أنت العروة الوثقى التي لم تفصل * أنت باب الله من يأتيك منه يصل (اى على بن ابى طالب اى فرزند اول (اى اولين آفريده)، اى حجاب خدا و باب قديم و ازلى او).
(تو همان دستاويز محكم خدا هستى كه نمىگسلد، و تو باب خدايى كه هر كس از راه تو وارد شود به مقصد مى رسد).
ابن حماد وجنب الله فرط فيه قوم * فأضحوا في القيامة نادمينا (1) (و او جنب خداست كه گروهى درباره او كوتاهى كردند و در قيامت از
پشيمانان خواهند بود).
ابن طباطبا اصفهانى (1) يا من حكى الماء فرط رقته * وقلبه في قساوة الحجر يا ليت حظي كحظ ثوبك من * جسمك يا واحد البشر لاتعجبوا من بلا غلالته * قد زر أزراره على القمر (اى كه از فرط لطافت به آب زلال مىمانى، و در عين حال دلت (در برابر حوادث) چون سنگ سخت و استوار است).
(اى كاش مانند پيراهن كه به بدن مباركت چسبيده از تو بهره مند بودم اى يگانه بشريت).
(از كهنگى جامه او تعجب نكنيد، كه تكمه هاى آن بر ماه درخشان بسته است).
ابو عبد الله مفجع (2) أيها اللائمي لحبي عليا * قم ذميما إلى الجحيم خزيا أبخير الأنام عرضت لا زلت * مذودا عن الهدى مزويا أشبه الأنبياء كهلا وزولا * وفطيما وراضعا وغذيا كان في علمه كآدم إذ علم * شرح الأسماء والمكنيا وكنوح نجا من الهلك من سير * في الفلك إذ علا الجوديا - إلى أن قال: - فارتقى منكب النبى علي * صنوه ما أجل ذاك رقيا
فأماط الأوثان عن ظاهر الكعبة * ينفي الأرجاس عنها نفيا ولو أن الوصي حاول مس النجم * بالكف لم يجده قصيا أفهل تعرفون غير علي * وابنه استرحل النبي مطيا؟!
(اى كه مرا در دوستى على سرزنش مى كنى، برخيز و با سرافكندگى به دوزخ درآى).
(آيا متعرض بهترين آفريدگان شدى؟ پس پيوسته از راه هدايت دور باشى).
(او شبيه ترين مردم به پيامبران است در تمام دوران عمر از پيرى و جوانى و كودكى و شير خوارگى و جنينى).
(او در علم به پايه آدم بود كه شرح اسماء و كنيه ها را مى دانست).
(و به سان نوح است كه از هلاكت نجات يافت آن گاه كه در كشتى سير مى كرد تا كشتى بر كوه جودى نشست)...
(پس على برادر پيامبر بر دوش آن حضرت بالا رفت و چه بالا رفتن بزرگى بود)!
(پس بتها را از ظاهر كعبه زدود و پليديها را از آن بر طرف ساخت).
(و اگر حضرت وصى بخواهد بر ستاره دست بسايد آن را دور از دست نخواهد يافت).
(آيا جز على كسى را مىشناسيد كه پسرش بر دوش پيامبر سوار شود و از او سوارى بگيرد)؟!
شيخ على بن شهيفنه حلى (1) يا روح أنس من الله البدء بدا * و روح قدس على العرش العلى بدا ياعلة الخلق يا من لايقارب خير المرسلين * سواه مشبه أبدا
أنت الذي اختارك الهادي البشير أخا * وماسواك ارتضى من بينهم أحدا أنت الذي عجبت فيك الملائك في بدر ومن بعده إذ شاهدوا احدا (اى روح انس كه از سوى خدا سرچشمه گرفتى، و اى روح قدسى كه بر عرش برين پديدار شدى).
(اى علت آفرينش، اى كه از تو كسى شبيه تر و نزديكتر به رسول خدا نيست).
(تو آن كسى هستى كه پيامبر هدايتگر مژده دهنده تو را برادر خود ساخت، و جز تو كسى را براى اين مقام نپسنديد).
(تو آن كسى هستى كه فرشتگان بدر واحد از كار تو درشگفت ماندند).
ابن حماد (1) جل العلي علا * عن مشبه ونظير إمام كل إمام * أمير كل أمير حجاب كل حجاب * سفير كل سفير باب إلى كل رشد * نور على كل نور (على بس و الا وبرتر از داشتن مثل و مانند است).
(او امام هر امام وامير هر اميرى است).
(او حجاب هر حجاب و سفير همه سفر است).
(دروازه هر خير و درستى و نور قاهر بر همه نورهاست).
ابو القاسم زاهى (2) يا سادتي! يا آل ياسين فقط * عليكم الوحي من الله هبط
لولاكم لم يقبل الفرض ولا * رحنا لبحر العفو من أكرم شط أنتم ولاة العهد في الذر ومن * هواهم الله علينا قد شرط ما أحد قايسكم بغيركم * ومازج السلسل بالشرب اللمط إلا كمن ضاهى الجبال بالحصا * أو قايس الأبحر جهلا بالنقط (اى سروران من، اى خاندان پيامبر، وحى از سوى خدا تنها بر شما فرود آمد وبس).
(اگر شما نبوديد هيچ عملى از كسى پذيرفته نمى شد، و هيچ گاه براى ورود در درياى عفو خدا نمى توانستيم از شط بزرگ عبور كنيم).
(شما از روز الست واليان عهد بوده ايد، و كسانى هستيد كه خدا دوستى آنان را بر ما شرط نموده است).
(كسى كه شما را با ديگران مقايسه كند و آب روان را با آب آلوده بيالايد)، (او نيست مگر مانند كسى كه به نادانى كوهها را با سنگريزه و درياها را با قطره قياس گيرد).
صاحب بن عباد (1) ما لعلي العلى أشباه * لا والذي لا إله إلا هو مبناه مبنى النبي تعرفه * وابناه عند التفاخر ابناه إن عليا علا على شرف * لو رامه الوهم زل مرقاه يا ضحوة الطير هنئي شرفا * فاز به لاينال أقصاه (على و الا را مانندى نيست، سوگند به خدايى كه جز او خدايى نيست).
(پايگاه او همان پايگاه پيامبر است كه وى را بدان خواهى شناخت، و
فرزندان او در فخر و مباهات فرزندان پيامبرند).
(على بر ستيغ شرافت فرا رفت تا آنجا كه اگر وهم و خيال قصد رسيدن به آن كند گامش بلغزد و نردبانش از جاى دررود).
(اى مريان بريان كه غذاى روز على شدى، گوارا شرافتى باش كه على بدان دست يافت، شرافتى كه به كمترين آن دست نمى توان يافت).
ابو الحسن خليعى حبذا يوم الغدير * يوم عيد وسرور إذ أقام المصطفى * من بعده خير أمير قائلا: هذا وصيي * في مغيبي وحضوري وظهيري ونصيري و * وزيري ونظيري (به به به روز غدير كه روز عيد و شادى است).
(زيرا پيامبر مصطفى پس از خود بهترين امير را برپا نمود).
(و گفت: اين وصى من است در حضور و غياب من).
(و پشتيبان و ياور و وزير و همانند من است).
تالله ما ذنب من يقيس إلى * نعلك من قدموا بمغتفر أنكر قوم عيد الغدير وما * فيه على المؤمنين من نكر حكمك الله في العباد به * وسرت فيهم بأحسن السير وأكمل الله فيه دينهم * كما أتانا في محكم السور نعتك في محكم الكتاب وفي * التوراة باد والسفر والزبر عليك عرض العباد تقض على * من شئت منهم بالنفع والضرر (به خدا سوگند گناه كسى كه خليفگان پيش از تو را با كفش تو قياس كند
آمرزيدنى نيست).
(گروهى عيد غدير را منكر شدند با آن كه چنين روزى براى مؤمنان قابل انكار نيست).
(خداوند بدان وسيله تو را در ميان بندگان حاكم ساخت و تو نيز با بهترين روش در ميان آنان عمل كردى).
(و خداوند دين بندگان را در چنين روزى كامل نمود چنان كه در سوره محكم قرآن براى ما آمده است).
(وصف تو در آيات محكم قرآن و در تورات و ساير كتابهاى آسمانى به خوبى پديدار است).
(بندگان بر تو عرضه مى شوند و تو بر هر كس كه خواهى به سود يا زيان حكم مىرانى).
والمادحون المخبرون غلوا * وبالغوا في ثناك واعتذروا وعظمتك التوراة والصحف الاولى * وأثنى الأنجيل والزبر والأنبياء المكرمون وفوا * فيك بما عاهدوا و ما غدروا (1) (و ستايشگران خبرگزار در مدح و ثناى تو سنگ تمام گذاشتند و باز هم اعتذار جستند (كه به حقيقت مدحت دست نيافتند).
(و تورات و انجيل و كتابهاى آسمانى پيشين همه تو را به عظمت ياد كردند).
(و پيامبران گرامى خدا به عهدى كه درباره تو كردند وفا نمودند و پيمان نشكستند).
ابن حماد عبدى ما لعلى سوى أخيه * محمد في الورى نظير (براى على در ميان همه آفريدگان جز برادرش محمد صلى الله عليه و آله و سلم نظيرى نيست).
ألا إنه نفسي ونفسي نفسه * به النص أنبا وهو وحي منزل (پيامبر فرمود: هان، بدانيد كه او جان من و من جان او هستم. نص صريح اين را خبر داده و آن وحى منزل است).
أمير النحل مولى الخلق * في خم على الأبد شبيه المصطفى بالفضل * لم ينقص و لم يزد وجنب الله في كتب * و عين الواحد الصمد (شاه زنبوران (1) مولاى خلايق است و اين مطلب براى هميشه در غدير خم اعلام گرديد).
(او در فضيلت شبيه پيامبر مصطفى است بدون كم و زياد).
(و در كتابهاى آسمانى جنب خدا و چشم خداى يگانه بى نياز معرفى شده است).
ما لابن حماد سوى من حمدت * آثاره وأبهجت غرانه
ذاك علي المرتضى الطهر الذي * بفخره قد فخرت عدنانه صنو النبي هديه كهديه * إذ كل شئ شكله عنوانه (1) (ابن حماد جز آن كس كه آثارش ستوده و خلق و خويش بهجت افزاست كسى را ندارد).
(او على مرتضى آن امام پاكيزه اى است كه قبيله عدنان به او افتخار مىورزند).
(و برادر پيامبر كه راهش راه او است، چرا كه شكل هر چيزى عنوان او است).
وسماه رب العرش في الذكرنفسه * فحسبك هذا القول إن كنت ذاخبر وقال لهم هذا وصيي ووارثي * ومن شد رب العالمين به أزري علي كزري من قميصي أشارة * بأن ليس يستغني القميص عن الزر (و خداى عرش او را در قرآن نفس پيامبر خواند، و اگر آگاه باشى همين سخن تو را بس است).
(و به امت فرمود: اين وصى و وارث من است، و كسى است كه پروردگار عالميان پشت مرا به او قوت بخشيد).
(اين كه فرمود: على مانند تكمه لباس من است، اشاره به آن است كه لباس بى نياز از تكمه نيست).
من الذي قال النبي له * أنت مني مثل روحي في البدن (كيست آن كه پيامبر به او فرمود: تو مانند روح در بدن من هستى)؟
الله سماه نفس أحمد في * القرآن يوم البهال إذ ندبا فكيف شبهه بطائفة * شبهها ذوالمعارج الخشبا (خداوند او را در قرآن در داستان روز مباهله كه پيامبر وى را فراخواند نفس پيامبر ناميد).
(چگونه او را به گروهى تشبيه كردند كه خداى بلند پايه آنان را به چوب خشك تشبيه نموده است (1)؟!
ديك الجن عضو النبي المصطفى وروحه * وشمه وذوقه وريحه (على عضوى از اعضاى پيامبر مصطفى و روح و بو و مزه ونسيم آن حضرت است).
سوسى من نفسه من نفسه وجنسه من جنسه * وعرسه من عرسه فهل له معادل (كسى كه به منزله جان پيامبر و هم سرشت با او است، و همسر او دختر پيامبر است، آيا او را همتايى هست)؟
جمانى وأنزله منه النبي كنفسه * رواية أبرار تأدت إلى بر فمن نفسه فيكم كنفس محمد * ألا بأبي نفس المطهر والطهر (2) (و پيامبر او را به منزله نفس خود قرار داد، و اين روايت نيكان است كه به
نيكى انجاميده است).
(پس در ميان شما كيست كه جان او مانند جان محمد صلى الله عليه و آله و سلم باشد؟ پدرم فداى آن جان پاك و پاكيزه باد).
عبدى (1) اشهد بالله لقد قال لنا * محمد والقول منه ما خفى لو أن إيمان جميع الخلق ممن * سكن الأرض ومن حل السما يجعل في كفة ميزان لكى * يوفي بإيمان علي ما وفى (به خدا سوگند كه محمد صلى الله عليه و آله و سلم به ما گفت، و گفتارش پوشيده نبود)، (كه اگر ايمان خلايق از ساكنان زمين و آسمان)، (در يك كفه ترازو قرار داده شود تا با ايمان على برابرى كند هرگز برابرى نتواند كرد).
عبد المنعم فرطوسى (2) أنت نفسي وأنت مني به حق * مثل رأسي من سائر الأعضاء (تو جان منى و نسبت تو با من نسبت سر با ساير اعضاست).
و نيز گويد (3):
قال طه للمرتضى يوم احد * حين ابلي في الله خير بلاء لو وضعنا في كفة كل فعل * من فعال الأبرار والصلحاء ووضعنا الأعمال في يوم احد * منك في كفة بوزن سواء
لاستبان الرجحان عنك فيما * فيه ابليت عند وقت اللقاء ولقد فاخر الأله وباهى * بك غر الملائك الامناء ولقد أشرفت بما كان فيها * لك ترنو عينا جنان السماء حينما قد أزاح رب البرايا * كل حجب عنها وكل غطاء وهو في الحشر سوف يجزيك فضلا * منه فيما عملت خير جزاء يغبط الأنبياء فضلك فيه * وجميع الأبرار والأولياء (حضرت طه در روز احد به على مرتضى آن گاه كه در راه خدا در آزمايش سختى قرار گرفت فرمود:)، (اگر همه اعمال نيكان و صالحان را در يك كفه ترازوى بنهيم)، (و اعمال تو را در روز احد در كفه ديگر برابر آن نهيم)، (بى گمان عمل تو كه در ميدان جنگ سخت آزمايش شدى بر همه آنها ترجيح يابد).
(و همانا خدا به تو بر همه فرشتگان برتر و امين خود افتخار و مباهات نمود).
(و بهشت آسمان با همه بهشتيان و حوريان چشم به تو دوختند)، (آن گاه كه پروردگار عالميان همه حجابها و پرده ها را از برابر ديدگان آنها كنار زد).
(و خداوند در روز حشر به خاطر اعمال نيكت تو را از فضل خود پاداش نيكى عطا خواهد كرد).
(پاداش و فضلى كه تمام انبيا و اولياء و نيكان به تو غبطه خورند).
ابن عطار واسطى هاشمى ولقد أرانا الله أفضل خلقه * في الطائر المشوي لما أن دعا (و همانا خداوند برترين خلق خود را در داستان آن پرنده بريان كه پيامبر دعا
كرد (وعلى از راه رسيد) به ما نشان داده است).
مفجع كان النبى لما تمنى * حين أتوه طائرا مشويا إذ دعا الله أن يسوق أحب * الخلق طرا إليه سوقا وحيا (پيامبر هنگامى كه پرنده بريانى را برايش آورند آرزو كرد)، (و دعا نمود كه خداوند هر چه زودتر محبوبترين خلق در نظر خود را نزد وى برساند).
ابن حماد وفي قصة الطير لما دعا * النبي الأله وأبدى الضرع أيا رب ابعث إلي أحب * خلقك يا من إليه الفزع فلم يستتم النبي الدعاء * إذا بإمام الهدى قد رجع ثلاث مرار فلما انتهى * إلى الباب دافعه واقترع فقال النبي له ادخل فقد * أطلت احتباسك يا ذا الصلع فخبره أنه جاءه * ثلاثا ودافعه من دفع فقطب في وجه من رده * وأنكر ما بأخيه صنع فأورثه برصا فاحشا * فظل وفي الوجه منه بقع (1) (و فضيلت ديگر على عليه السلام در داستان آن پرنده است كه چون پيامبر خداى خود را خواند و آشكارا به درگاه او زارى نمود)، (كه پروردگارا، اى كه پناه همه اى، محبوبترين خلق خود را نزد من فرست).
(هنوز دعاى پيامبر تمام نشده بود كه امام هدايت از راه رسيد).
(و سه بار به در خانه آمد ولى كسى (انس بن مالك) او را از در براند).
(بار آخر پيامبر فرمود: داخل شو كه ممنوعيت تو طول كشيد اى اصلع (1).
(على به پيامبر خبر داد كه سه بار آمد ولى دربان او را بازگرداند).
(پيامبر در چهره آن كس رو ترش كرد و كار او را با برادرش على زشت شمرد).
(و اين كار موجب شد كه انس به بيمارى پيسى فاحشى دچار شود كه خالهاى سپيد در چهره اش نمودار بود و با هيچ پوششى پنهان نمى شد).
شيخ ابراهيم كفعمى عاملى (2) هنيئا هنيئا ليوم الغدير * ويوم النصوص ويوم السرور ويوم الكمال لدين الأله * وإتمام نعمة رب غفور ويوم العقود ويوم الشهود * ويوم العهود لصنو البشر ويوم الفلاح ويوم النجاح * ويوم الصلاح لكل الامور ويوم الأمارة للمرتضى * أبي الحسنين الأمام الأمير ترى ألف عبد له معتقا * ويختار في القوت قرص الشعير أمير السرايا بامر النبي * وليس عليه بها من أمير (گوارا باد، گوارا باد روز غدير و روز نص ها (بر امامت على) و روز سرور)، (و روز كمال دين خدا و كامل شدن نعمت پروردگار آمرزنده)، (و روز پيمانها و روز گواهى و روز عهدها براى برادر بشريت)، (و روز فلاح و رستگارى و روز صلاح همه كارها)،
(و روز اعلام فرمانروايى على مرتضى، پدر حسن و حسين آن امام فرمانروا).
(مى بينى كه هزار بنده از در آمد او آزاد شدند و خود قرص نان جو را براى خوراك مى گزيند).
(او به امر پيامبر در همه جنگها امير بود و در هيچ جنگى كسى بر او امير نبود).
ايروانى (1) كيف يحصى صفاتك الكتاب * ومزاياك ما لهن حساب ليت شعري وهل يحيط بمعناك * خبير كما أحاط الكتاب فلعمري ما أنت في الناس إلا * نفس طه وما بذاك ارتياب (چگونه نوشته اى مى تواند اوصاف تو را برشمرد حال آن كه مزاياى تو حساب ندارد).
(كاش مى دانستم كه آيا هيچ مرد آگاهى مى تواند به معناى تو پى برد تا آن كه يك نوشته بتواند چنين باشد)؟
(به جان خودم سوگند كه تو در ميان مردم جز نفس حضرت طه نبودى، و در اين مطلب ترديدى نيست).
علي كالنبي بكل فضل * سوى فضل النبوة قد عداه هو المعني بالباب الذي من * أتى الهادي النبي فقد أتاه فتى في كنهه خبط البرايا * وفي معنى الحقيقة منه تاهوا (على در همه فضائل مانند پيامبر است جز فضيلت نبوت كه آن را دارا نيست).
(او مراد از آن درى است كه هر كس بخواهد بر پيامبر رهنما وارد شود بايد از
آن در در آيد).
(جوانمردى كه مردم در شناخت ذات او به اشتباه افتادند و در معناى حقيقت او سرگردان شدند).
ابو محمد عونى (1) ياآل أحمد لولاكم لماطلعت * شمس ولاضحكت أرض من العشب أبوكم خير من يدعى لحادثة * فيستجيب بكشف الخطب والكرب عدل القرآن وصي المصطفى وأبو السبطين * أكرم به من والد وأب (اى آل احمد، اگر شما نبوديد خورشيدى نمى درخشيد و زمينى به روييدن سبزه نمى خنديد).
(پدر شما بهترين كسى است كه هنگام حوادث او را مى خواندند، و او اجابت مى كرد و مشكلات را بر طرف مى ساخت).
(او همتاى قرآن و وصى پيامبر مصطفى و پدر نوادگان پيامبر است، وه چه گرامى پدرى)!
شيخ عبد الرضا مقرى كاظمى (2) وقفت دون سعيك الأنبياء * فلتطل مفخرا بك الأوصياء وعن الأنبياء فضلا عليك * الله أثنى فحبذا الأثناء وإذا لم يكن سوى آية التطهير * فيكم لكان فيها اكتفاء كنت نورا وليس كون ولا * آدم بل ليس كان طين وماء أنت عين اليقين سلطان موسى * والعصى منه واليد البيضاء
وسنا النار حين آنسها من * جانب الطور إذ بدا اللاءلاء روح قدس به تأيد عيسى ولاءمواته به إحياء أنت لو لم تكن لما عبد الله * ولا للاءنام كان اهتداء (پيامبران به فضل تو نرسيده از پاى در آمدند، پس اوصيا بايد افتخارات مفصل به تو داشته باشند).
(و به خاطر فضل تو خداوند از زبان پيامبران بر تو ثنا فرستاد، وه چه ثناى خوبى)!
(و اگر جز آيه تطهير در فضل شما نازل نمى شد، همين آيه بس بود).
(تو نورى بود آن گاه كه آفرينشى نبود و آدم نبود بلكه آب و گلى هم نبود).
(تو عين اليقين وقدرت موسى وعصا ويد بيضاى اويى).
(و پرتو همان آتشى هستى كه موسى در كنار وادى طور ديد آن گاه كه درخشش آن پديدار شد).
(و همان روح قدسى هستى كه مؤيد عيسى بود و مردگان بدان وسيله زنده مى شدند).
(اگر تو نبودى هرگز خدا پرستش نمى شد و هرگز مردم هدايت نمى يافتند).
عبد المنعم فرطوسى (1) سئل المصطفى بأي لسان * لك يوحي الخطاب رب العطاء قال يوحيه في لسان علي * وسألت الباري بوقت النداء أنت خاطبتني بصوتك حقا * أم بصوت الوصى من أصفيائي قال: إني لا اشبه الناس طرا * أنا شئ ولست كالأشياء من سناك الذاكي خلقت عليا * وهو نور خلقته من سنائي
وأحب العباد بعد اطلاعي * لك بالغيب سيد الأوصياء فأتاك الخطاب بالوحي مني * بلسان الحبيب من أوليائي ليكون اطمينان نفسك أمرا * ثابتا باليقين دون انتفاء (از پيامبر مصطفى سؤال شد كه پروردگار بخشنده به چه زبانى با تو خطاب وحى مى نمود)؟
(فرمود: به زبان على وحى مى كرد، و در وقت ندا از خداوند پرسيدم)، (آيا حقا تو به صداى خود با من سخن گفتى يا به صوت وصى برگزيده من بود)؟
(خدا فرمود: من به هيچ يك از مردم شبيه نيستم و من چيزى نه مانند چيزهاى ديگرم).
(من از نور درخشنده تو على را آفريدم، و آن نورى است كه از نور رخشان خود آفريده ام).
(و پس از آن كه از سر درون تو آگاه بودم دانستم كه او محبوبترين بندگان در نزد تو و سرور اوصيا است).
(از اين رو خطاب وحى از جانب من بر زبان آن حبيب از اوليايم سوى تو آمد)، (تا اطمينان نفس تو امر ثابت يقينى و شك ناپذير باشد).
سيد على خان مدنى (1) أمير المؤمنين فدتك نفسى * لنا من شأنك العجب العجاب تولاك الاولى سعدوا ففازوا * وناواك الذين شقوا فخابوا ولو علم الورى ما أنت أضحوا * لوجهك ساجدين ولم يحابوا
يمين الله لو كشف المغطى * ووجه الله لو رفع الحجاب خفيت على العيون وأنت شمس * سمت من أن يجللها سحاب وليس على الصباح إذا تجلى * ولم يبصره أعمى العين عاب لسر ما دعاك أبا تراب * محمد النبي المستطاب فكان لكل من هو من تراب * إليك وأنت علته انتساب فلولا أنت لم يخلق سماء * ولولا أنت لم يخلق تراب وفيك وفي ولائك يوم حشر * يعاقب من يعاقب أو يثاب بفضلك أفصحت توراة موسى * وإنجيل ابن مريم والكتاب وهل لسواك بعد غدير خم * نصيب في الخلافة أو نصاب ألم يجعلك مولاهم فذلت * على رغم هناك لك الرقاب وكم سفهت عليك حلوم قوم * فكنت البدر تنبحه الكلاب (اى امير مؤمنان، جانم فدايت، ما را در شأن تو شگفتيهاست).
(گروهى تو را دوست داشتند پس به سعادت و رستگارى رسيدند، و گروهى شقى و بدبخت با تو دشمنى كردند و به زيان و هلاكت درافتادند).
(و اگر مردم مى دانستند كه تو چه هستى همه در برابرت بى محابا به سجده در مى آمدند).
(اگر سرپوش برداشته شود معلوم شود كه تو دست خدايى، و اگر پرده كنار رود روشن گردد كه تو وجه خدايى).
(تو از ديده ها پنهان ماندى با آن كه خورشيدى هستى كه برتر از آن است كه ابر بتواند چهره آن را بپوشاند).
(البته عيب و نكوهشى بر صبح روشن نيست اگر ديده كور آن را نبيند).
(رازى داشت كه محمد صلى الله عليه و آله و سلم آن پيامبر پاكيزه تو را ابو تراب خواند)،
(زيرا هر كه از خاك آفريده شده به تو انتساب دارد و تو علت وجود او هستى).
(چه، اگر تو نبودى آسمانى آفريده نمى شد، و اگر تو نبودى خاكى آفريده نمى گشت).
(و درباره تو و ولايت توست كه در روز حشر هر كس كيفر يا پاداش مى بيند).
(به فضل تو گويا شده است تورات موسى و انجيل پسر مريم و قرآن كريم).
(و آيا جز تو را پس از روز غدير خم نصيب و بهره اى از خلافت خواهد بود)؟!
(آيا پيامبر تو را مولاى آنان نساخت تا گردنهاى عده اى ناخواسته در آن روز در برابر تو خم شد)؟
(و چه نابخرديها كه قوم درباره تو كردند! آرى: مه فشاند نور و سگ عوعو كند).
ملا مهرعلى ها على بشر كيف بشر * ربه فيه تجلى وظهر هو والمبدأ شمس وضياء * هو والواجب شمس وقمر اذن الله وعين الباري * يا له صاحب سمع وبصر علة الكون ولولاه لما * كان للعالم عين وأثر فلك في فلك فيه نجوم * صدف في صدف فيه درر جنس الأجناس على و * بنوه نوع الأنواع إلى حاديعشر كل من مات ولم يعرفهم * موته موت حمار وبقر قوسه قوس صعود ونزول * سهمه سهم قضاء وقدر ما رمى رمية إلا وكفى * ماغزى غزوة إلا وظفر
أسدالله إذا صال وصاح * أبو الأيتام إذا جاد وبر بوتراب وكنوز العالم * عنده نحو تراب ومدر من له صاحبة كالزهراء * أو سليل كشبير وشبر أيها الخصم تذكر سندا * متنه صح بنص وخبر إذ أتى أحمد في خم غدير * بعلي وعلى الرحل نبر قال من كنت أنا مولاه * فعلي له مولى ومفر (هان، على بشر است اما چه بشرى؟ بشرى كه پروردگارش در او تجلى و ظهور نموده است).
(او و مبدأ آفرينش مانند خورشيد و پرتو آنند، و او و واجب متعال مانند خورشيد و ماهند (كه نور يكى از ديگرى است).
(او گوش و چشم خداست، وه چه صاحب گوش و چشمى)!
(او علت آفرينش است و اگر او نبود عين و اثرى از عالم به چشم نمى خورد).
(چرخ در چرخ همراه با ستارگان است، و صدف در صدف درربار).
(على خود جنس الاجناس آفرينش است و فرزندانش نوع الانواعند تا نوع يازدهم).
(هر كه بميرد و حق آنان را نشناسد مانند خر و گاو مرده است).
(كمان او قوس صعود و نزول خلقت است، و تير او تير قضا و قدر الهى است).
(تيرى نينداخت جز آن كه همان براى كشتن دشمن بس بود، و جنگى نكرد جز آن كه پيروز گشت).
(شير خداست در وقت نبرد و فرياد بر دشمن، و پدر يتيمان است در وقت بخشش و نيكوكارى).
(او ابو تراب (خاك نشين) است، چرا كه گنجهاى عالم در نزد او به سان خاك و كلوخ است).
(كيست جز او كه همسرى چون زهرا، يا فرزندانى چون حسن و حسين داشته باشد).
(اى دشمن، يادآر حديثى را كه متن آن از راه نص و خبرهاى متواتر ديگر به صحت پيوسته است).
(آن گاه كه پيامبر در غدير خم على را آورد و بر منبرى كه از جهاز شتران ساخته بودند بالا رفت).
(و فرمود: هر كه من مولاى اويم پس على مولا و پناهگاه او است).
عبدى كوفى (1) محمد وصنوه وابنته * وابناه خير من تحفى واحتذا صلى عليهم ربنا بارى الورى * ومنشئ الخلق على وجه الثرى صفاهم الله تعالى وارتضى * واختارهم من الأنام واجتبى لولا هم الله ما رفع السماو لادحى الأرض ولاانشا الورى لا يقبل الله لعبد عملا * حتى يواليهم بإخلاص الولا ولايتم لامرء صلاته * الا بذكراهم ولايزكو الدعا لو ان عبدا لقى الله بأعمال * جميع الخلق برا وتقى ولم يكن والى عليا حبطت * أعماله وكب في نار لظى (محمد صلى الله عليه و آله و سلم و برادر و دختر و دو فرزند او بهترين مردمان پا برهنه و كفش پوش اند).
(پروردگار ما، خالق آفريدگان و ايجاد كننده خلايق بر روى زمين بر آنان
درود فرستاده است).
(خداى متعال آنان را از ميان همه مردم برگزيده و اختيار نموده است).
(اگر آنان نبودند خداوند آسمان را بر نمىافراشت و زمين را نمى گسترد و آفريدگان را نمى آفريد).
(خداوند از هيچ بنده اى عملى را نمى پذيرد تا آن كه آنان را خالصانه دوست بدارد).
(و نماز هيچ كسى جز به ياد و درود بر آنان كامل نمى شود و هيچ دعايى جز از اين راه به هدف اجابت نمى رسد).
(اگر بنده اى خدا را با اعمال همه خلايق نيكوكردار و پرهيزكار ديدار كند).
(اما على را دوست نداشته باشد اعمالش نابود مى شود و خودش در آتش سوزان دوزخ سرنگون خواهد شد).
حمانى هم صفوة الله التى ليس مثلها * ومامثلهم في العالمين بديل خيار خيار الناس من لايحبهم * فليس له إلا الجحيم مقيل (1) (آنان برگزيدگان خدايند كه مانند آنان در ميان مردم عالم همتايى وجود ندارد).
(برگزيده ترين برگزيدگان از ميان مردمند، كه هر كس آنها را دوست نداشته باشد جز دوزخ آرامگاهى ندارد).
سيد على نقى حيدرى (1) يا عليا سمت به العلياء * لمعال ليست لهن انتهاء لك اسم من اسمه الله قدما * شقه حين لم تكن أسماء كنت والمصطفى ضياء ونورا * تعبدان الأله إذ لا ضياء حين لا الأرض يوم ذلك أرض * في فضاء ولا السماء سماء ثم لما قضى الأله تعالى * إنكم بين خلقه شهداء كنت أنت المولود في البيت فضلا * واختصاصا لم يؤته الأنبياء نلت في ذاك رفعة لم ينلها * أنبياء قدما ولا أوصياء وحططت الأصنام عنه بحزم * فهى بعد التاليه دهرا هباء ذاك يوم ارتقيت مرقى عظيما * خلت للحجب كان منك ارتقاء فوق كتف النبى أحمد لكن * ذاك مرقى ما فوقه استعلاء أنت من أهل بيت طه وممن * اذهب الرجس عنه والفحشاء أنت نفس النبى في قل تعالوا * ندع أبنائنا وتدعى النساء أنت من أحمد كما كان من * موسى أخوه وليس فيه مراء (اى على، اى آن كه برترى تو به اوج خود رسيده به خاطر صفات والايى كه نهايت ندارد).
(تو را نامى است كه خداوند در ازل از نام خود مشتق نموده آن گاه كه هيچ اسمى وجود نداشت).
(تو و پيامبر مصطفى ضيا و نورى بوديد كه خدا را مى پرستيدند آن گاه كه هيچ ضيايى نبود).
(آن گاه كه نه زمين در فضا وجود داشت و نه آسمان آفريده شده بود).
(سپس كه خداوند متعال اراده كرد كه شما گواهان او در ميان خلق باشيد).
(تو در خانه خدا به دنيا آمدى از روى فضل و اختصاصى كه حتى به پيامبران داده نشده بود).
(تو در اين مقام رفعتى يافتى كه پيامبران و اوصياى گذشته بدان دست نيافتند).
(و بتها را با دورانديشى تمام از خانه خدا فروافكندى و آنها يكى پس از ديگرى براى هميشه روزگار نابود شدند).
(در آن روز كه بر جاى بلندى بالا رفتى كه حاجبان آسمانى پنداشتند كه تا آنجا بالا خواهى رفت).
(بر دوش پيامبر بال رفتى، و آن مكان بلندى مى بود كه بلند تر از آن وجود نداشت).
(تو از خاندان طه و از جمله كسانى هستى كه هرگونه پليدى و زشتى از آنان زدوده شده است).
(تو نفس پيامبر خوانده شدى در آيه مباهله كه فرمود فرزندان و زنان خود را فرا خوانيم).
(تو نسبت به پيامبر مانند هارون برادر موسى با وى بودى و اين مطلب قابل جدل و انكار نيست).
شيخ محمود عباس عاملى فوحق آيات الكتاب المنزل * ومكون الأكوان ذي المجد العلي وبحق هادينا النبى المرسل * ما حاز كل المكرمات سوى على وسواه لا عين لديه ولا أثر (سوگند به آيات كتاب منزل و به ايجاد كننده بلند پايه عوالم وجود).
(و به حق هدايتگر ما آن پيامبر مرسل، كه به همه بزرگواريها كسى جز على
دست نيافته است).
(و غير او را هيچ عين و اثرى باقى نيست).
أنت خير الأنام من بعد طه * وبهذا قد جائت الأنباء وحديث المشوي ينبئ عنه * يا له خير طائر وشواء أنت صنو الهادي وأنت أخوه * أفهل أنت والقصي سواء أنت ثاني الثقلين وابناك سبطا * أحمد ثم فاطم الزهراء أنتم علة العوالم طرا * حيث لولاكم الوجود فناء أنتم للورى سفينة نوح * ليس عنها للعالمين غناء أنتم للورى أمان كما * الشهب أمان لمن حوته السماء (تو بهترين مردم پس از طه هستى. و اين مطلب در اخبار گزارش شده است).
(و حديث آن پرنده بريان از اين حقيقت خبر مى دهد، و چه پرنده بريانى)!
(تو همريشه پيامبر هدايتگر و برادر او هستى، پس آيا تو و آن كس كه نسبت دورى با آن حضرت دارد برابريد)؟
(تو يكى از ثقلين هستى و دو فرزندت كه سبط پيامبرند و فاطمه زهرا نيز از ثقلين اند).
(شما علت آفرينش همه عوالميد، چرا كه اگر شما نبوديد عالم وجود فانى بود).
(شما به منزله كشتى نوح براى نجات مردميد، كه همه جهانيان از آن بى نياز نيستند).
(شما امان مردميد چنان كه شهابها امان ساكنان آسمانند).
شيخ صالح تميمى حلى غاية المدح في علاك ابتداء * ليت شعرى مايصنع الشعراء يا أخا المصطفى وخير ابن عم * وأمير إن عدت الامراء ما ترى ما استطال إلا تناهى * ومعاليك ليس لهن انتهاء أنت للحق سلم ما لراق * يتأتى بغيره الارتقاء أنت ثانى ذوي الكساء ولعمري * أشرف الخلق من حواه الكساء ولقد كنت والسماء دخان * ما بها فرقد ولا جوزاء شمل الروح من نسيمك روح * حين من ربه أتاه النداء قائلا من أنا فروى قليلا * وهو لولاك فاته الاهتداء لك اسم رآه خير البرايا * مذ تدلى وضمه الاسراء خط مع اسمه على العرش قدما * في زمان لم تعرف الأسماء ثم لاح الصباح من غير شك * وبدا سرها وبان الخفاء وبرى الله آدم من تراب * ثم كانت من آدم حواء معدن الناس كلها الأرض لكن * أنت من جوهر وهم حصباء (نهايت مدح و ستايش در برابر برترى تو گام اول است، كاش مى دانستم شاعران مى خواهند چه كنند)؟
(اى برادر مصطفى و بهترين پسر عمو و بهترين امير آن گاه كه اميران را برشمارند).
(مدايح هر چه در از باشند باز هم پايان پذيرند، ولى برتريهاى تو پايان ندارد).
(تو نردبان به سوى حق هستى، و هيچ بالارونده اى را جز با اين نردبان بالارفتنى نباشد).
(تو دومين نفر از اهل عبا هستى، و به جان خودم سوگند كه اشرف خلايق
كسانى هستند كه زير آن عبا جمع شدند).
(تو بودى آن گاه كه آسمان دودى بيش نبود و ستارگان فرقد وجوزا در آن وجود نداشتند).
(روح را از نسيم تو روحى رسيد آن گاه كه از سوى پروردگارش ندا آمد)، (كه فرمود: من كيستم؟ و روح لختى بينديشيد و سپس پاسخ گفت. و اگر تو نبودى او به پاسخ درست راه نمى يافت).
(تو را نامى است كه بهترين آفريدگان در شب معراج كه به آسمان بالا رفت)، (ديد كه با نام خودش از ازل بر عرش نوشته شده، در زمانى كه هنوز نامها شناخته نبودند).
(سپس روز روشن بدون شك پديدار گشت و راز پنهان آن آشكار گشت).
(و آن گاه خداوند آدم را از خاك آفريد و سپس حوا از آدم به وجود آمد).
(معدن همه مردم زمين است، ولى تو از گوهرى و ديگران سنگريزه).
شيخ مغامس بن داغر (1) رآه آدم نورا بين أربعة * لاءلاؤها فوق ساق العرش من كثب فقال: يا رب من هذا؟ فقيل له * قول المحب وما في القول من ريب هم أوليائي وهم ذرية لكما * فقر عينا ونفسا فيهم وطب أما وحقهم لولا مكانهم * منى لما دارت الأفلاك بالقطب كلا ولا كان من شمس ولا قمر * ولا شهاب ولا افق ولا حجب ولا سماء ولا أرض ولا شجر * للناس يهمي عليه واكف السحب ولا جنان ولا نار مؤججة * جعلت أعدائهم فيها من الحطب وخاف نوح فناجى ربه فنجا * بهم على دسر الألواح والخشب
وفي الجحيم دعا الله الخليل بهم * فاخمدت بعد ذلك الحر واللهب وقد دعا الله موسى إذ هوى صعقا * بحقهم فنجا من شدة الكرب (آدم او را به صورت نورى در ميان چهار نور ديگر ديد كه از بالاى ساق عرش از جاى نزديكى مى درخشيد).
(گفت: پروردگارا! اين كيست؟ با سخنى دوستانه و ترديد ناپذير به او گفته شد)، (آنان دوستان من و فرزندان شما آدم و حوايند، پس چشم و دلت به ديدن آنان روشن باد).
(هان بدان كه به حق آنان سوگند كه اگر مكانت آنها در نزد من نبود هرگز افلاك بر قطب خود نمى گرديدند).
(و هر گز نه خورشيد و ماه و شهاب و افق و حجابها بودند).
(و نه آسمان و زمين و درختى كه ابرهاى گرانبار به خاطر مردم بر آن ببارند).
(و نه بهشت و نه آتش فروزان دوزخ بود كه دشمنان آنان هيمه آن هستند).
(و نوح به وحشت افتاد و با خدا به نام آنان مناجات كرد و به بركت آنان بر آن كشتى كه از ميخ و چوب ساخته شده بود نجات يافت).
(و حضرت خليل در آن آتش سوزان خدا را به نام آنان خواند و آن آتش پس از سوزندگى و بر افروختگى خاموش گشت).
(و موسى آن گاه كه در كوه طور بيهوش روى زمين افتاد خدا را به حق آنان خواند و از شدت غم واندوه نجات يافت).
شيخ رجب برسى (1) ولائي لال المصطفى وبنيهم * وعترتهم أزكى الورى وذويهم بهم سمة من جدهم وأبيهم * هم القوم أنوار النبوة فيهم تلوح وآثار الأمامة تلمع بحبهم طاعاتنا تتقبل * وفي فضلهم جاء الكتاب المنزل يعم شذاهم كل أرض ويشمل * وإن ذكروا فالكون ند ومندل لهم أرج من طيبهم يتضوع دعا بهم موسى ففرج كربه * وكلمه من جانب الطور ربه إذا حاولوا أمرا تسهل صعبه * وإن برزوا فالدهر يخفق قلبه لسطوتهم والاسد في الغاب تفزع فلولا هم ما سار فلك ولا جرى * ولا ذرأ الله الأنام ولا برى كرام متى ما زرتهم عجلوا القرى * وإن ذكر المعروف والجود في الورى فبحر نداهم زاخر يتدفع (من دوستدار آل مصطفى و فرزندان و عترت آنان كه پاكترين خلايقند و دوستدار هواداران آنانم).
(آنان نشانى از جد و پدر خود دارند، و آنان قومى هستند كه انوار نبوت در ميان آنان)، (مى درخشد و آثار امامت از آنان فروزان است) (به دوستى آنان است كه طاعتهاى ما پذيرفته مى شود، و در فضل آنان كتاب نازل شده الهى آمده است).
(بوى خوش آنان در همه جاى زمين پراكنده است، و هر جا نام آنان برده
شود عالم عود و عنبر مى شود).
(و بوى خوش آنان همه جا پراكنده است).
(موسى به نام آنان دعا كرد كه اندوهش بر طرف شد و پروردگارش از جانب طور با او سخن گفت).
(هر گاه دست به كار مشكلى زنند آسان شود، و چون به ميدان كارزار روند قلب روزگار به تپش افتد)، (از بيم قهر آنان، و شير در بيشه به وحشت آيد).
(اگر آنان نبودند هيچ فلكى به حركت نمى آمد، و خداوند مردم را نمى آفريد).
(بزرگوارانى كه هر گاه زيارتشان كنى به زودى پذيرايى كنند، و اگر يادى از كارهاى نيك و بخشش در ميان مردم شود)، (درياى خروشان بخشش آنان است كه موج مى زند).
محمد حميرى بحق محمد قولوا بحق * فإن الأفك من شيم اللئام أبعد محمد بأبى وامى * رسول الله ذى الشرف التهامي أليس علي أفضل خلق ربى * وأشرف عند تحصيل الأنام ولايته هى الأيمان حقا * فذرني من أباطيل الكلام وطاعة ربنا فيها وفيها * شفاء للقلوب من السقام علي إمامنا بأبى أنت وامي * أبوالحسن المطهر من حرام إمام هدى أتاه الله علما * به عرف الحلال من الحرام ولو أنى قتلت النفس حبا * له ما كان فيها من أثام يحل النار قوم أبغضوه * وإن صلوا وصاموا ألف عام
ولا والله لاتزكو صلاة * بغير ولاية العدل الأمام أمير المؤمنين بك اعتمادى * وبالغر الميامين اعتصامى فهذا القول لي دين وهذا * إلى لقياك يا ربى كلامى برئت من الذى عادى عليا * وحاربه من أولاد الطغام تناسوا نصبه في يوم خم * من الباري ومن خير الأنام برغم الأنف من يشنأ كلامي * علي فضله كالبحر طامي وأبرأ من اناس أخروه * وكان هو المقدم بالمقام (به حق محمد صلى الله عليه و آله و سلم سخن به حق گوييد كه دروغ و ناروا گويى خوى ناكسان است).
(آيا پس از محمد رسول الله صلى الله عليه و آله و سلم آن شرافتمند مكى كه پدرم و مادرم فداى او باد)، (آيا على برترين خلق خدا و شريفترين همه مردم موجود نيست)؟
(ولايت او همان ايمان حقيقى است، و ديگر مرا از سخنان باطل راحت گذار).
(و اطاعت پروردگارمان در ولايت او است، و در ولايت او شفاى همه دردهاست).
(على امام ماست، پدر و مادرم فداى او باد، همان ابو الحسن كه دامن او از هر حرامى پاكيزه است).
(او امام هدايت است و خدا به او دانشى داده كه به واسطه آن حرام از حلال شناخته مى شود).
(و اگر من خود را در راه عشق او به دست مرگ سپارم هيچ گناهى نكرده ام).
(گروهى كه او را دشمن داشتند به آتش دوزخ درآيند گرچه هزار سال نماز
خوانده و روزه گرفته باشند).
(و به خدا سوگند كه هيچ نمازى ستوده و مقبول نباشد بدون ولايت امام عادل).
(اى اميرمؤمنان، اعتماد من به توست، و به دامان آن بزرگواران مىمون (از اولاد تو) چنگ مى زنم).
(پس اين سخن دين من است، و پروردگارا، تا روز ديدار تو اين سخن من خواهد بود).
(من از كسى كه با على دشمنى كرد و از آن ناكس زادگان كه به جنگ او آمدند بيزارم).
(آنان نصب او را به امامت در روز غدير خم كه از سوى خداوند و بهترين آفريدگان اعلام شد به فراموشى سپردند).
(على رغم كسى كه اين سخن مرا خوش نمى دارد گويم كه فضل على چون درياى خروشان است).
(و بيزارى مى جويم از كسانى كه او را عقب زدند با آن كه مقام او بر همه مقدم بود).
شيخ كاظم ازرى أيها الراكب المجد رويدا * بقلوب تقلبت في جواها إن أتيت أرض الغريين فاخضع * واخلع النعل دون وادي طواها فتواضع فثم دارة قدس * تتمنى الأفلاك لثم ثراها ثم قل والدموع سفح عقيق * والحشا تصطلى بنار غضاها يا بن عم النبي أنت يدالله * التى عم كل شئ نداها أنت قرآنه القديم وأوصافك * آياته التي أوحاها
أنت بعد النبى خير البرايا * والسما خير ما بها قمراها لك في مرتقى العلى والمعالى * درجات لايرتقى أدناها حبك الله في مآثر شتى * هى مثل الأعداد لاتتناهى ليت عينا بغير روضك ترعى * قذيت واستمر فيها قذاها لك ذات كذاته حيث لولا * أنها مثلها لما آخاها فتراضعتما بثدى وصال * كان من جوهر التجلي غذاها لك نفس من جوهر اللطف صيغت * جعل الله كل نفس فداها هى قطب المكونات حيث لولاها * لما دارت الرحى لولاها وهى الاية المحيطة بالكون * وفي كل شئ تراها لك كف من أبحرالله تجري * أنهر الأنبياء من جدواها لم تكن هذه العناصر إلا من * هيولاه حيث كان أباها وسمت باسمه سفينة نوح * واستقرت به على مجراها وبه نال خلة الله إبراهيم * وباسمه النار قد أطفاها وبسر سرى في ابن عمران * وأطاعت تلك اليمين عصاها وبه سخر المقابر عيسى * فأجابت نداءها موتاها يا أخا المصطفى لدى ذنوب * هى عين القذى وأنت جلاها لا فتى في الوجود إلا علي * ذاك شخص بمثله الله باها إنما المصطفى مدينة علم * وهو الباب من أتاه أتاها فتأمل بعم تنبئك عنه * نبأ كل فرقة أعياها ثم سل إنما وليكم الله * تجد الاعتبار في معناها آية خصت الولاية لله * وللطهر حيدر بعد طاها هل أتت هل أتى بمدح سواه * لا ومولى بذكره حلاها هو في آية التباهل نفس النبي * ليس غيره إياها
وهو علامة الملائك واسأل * روح جبريل كيف عنه هداها (اى سواره تيزرو لختى مدارا كن با دلهايى كه از عشق واندوه شوريده است).
(چون به سرزمين غرى (نجف) رسيدى فروتنى كن و پيش از و رود به آن وادى پاك كفش خود را بركن).
(و تواضع كن كه آنجا بارگاه قدس است كه افلاك آرزومند بوسه بر خاك آنند).
(آن گاه با ديده اى خونبار كه سيل آسا اشك بر دامن مى ريزد و با دلى پرسوز كه به آتش عشق آتش گرفته است بگو)، (اى پسر عم پيامبر، تو آن دست خدا هستى كه بخشش آن همه چيز را فرا گرفته است).
(تو قرآن قديم اويى و اوصاف تو آيات آن است كه آنها را وحى كرده است).
(تو پس از پيامبر بهترين آفريدگانى، و البته بهترين موجودات آسمان مهر و ماه آن است).
(تو را در مقامات بلند و بزرگواريها درجاتى است كه به پايين ترين آنها بر نتوان شد).
(خداوند تو را به كرامات و بزرگواريهايى چند مخصوص داشت كه مانند اعداد نامتناهى هستند).
(كاش چشمى كه در غير مرغزار تو مىچرد خارى در آن بخلد و هميشه در آن بماند).
(تو را ذاتى مانند ذات پيامبر است، كه اگر چنين نبود تو را برادر خود نمى ساخت).
(پس هر دو از پستان وصال شير خورده ايد، كه غذاى آن از جوهر تجلى حق بود).
(تو را نفسى است كه از گوهر لطف الهى سرشته شده است، خداوند هر نفسى را فداى آن كند).
(ذات تو قطب عالم وجود است، كه اگر نبود آسياى خلقت نمى گرديد).
(ذات تو آيتى است محيط بر عالم وجود كه در همه چيز نمايان است).
(تو را دستى است كه از درياهاى بخشش حق روان است، و نهرهاى انبيا از بخشش آن جارى است).
(اين عناصر نيست جز از هيولاى (ماده) او، زيرا او پدر عناصر است).
(و كشتى نوح به نام او بر روى آب بالا آمد و بر مجراى خود قرار گرفت).
(و ابراهيم به نام او به مقام دوستى خدا رسيد و به نام او آتش نمرود را خاموش ساخت).
(و به سرى كه از او در وجود موسى بن عمران سارى شد عصاى او به فرمان دستش در آمد).
(و به نام او عيسى گورها را به تسخير در آورد و مردگان آنجا به نداى او پاسخ دادند).
(اى برادر پيامبر مصطفى، مرا گناهانى است كه چون خار در چشم منند و تو زداينده آنهايى).
(جوانمردى به گيتى جز على نيست، او كسى است كه خداوند به مانند او مباهات كرده است).
(پيامبر مصطفى شهر علم و او دروازه آن است كه هر كه از آن در آمد به شهر در آمده است).
(پس در سوره عم بينديش كه تو را از سوى او خبر دهد، خبرى كه هر فرقه اى
را از پا در آورده است).
(سپس از آيه انما وليكم الله بپرس تا حقيقت را در معناى آن بيابى).
(آيه اى كه ولايت را مخصوص خدا و حيدر پاك پس از حضرت طه نموده است).
(آيا سوره هل اتى در ستايش غير او آمده است؟ هرگز، بلكه خدا به نام او آن سوره را زينت بخشيده است).
(او در آيه مباهله نفس پيامبر خوانده شده، و جز او كسى نفس پيامبر نيست).
(و او آموزگار فرشتگان است، از روح جبرئيل بپرس كه چگونه هدايت را از او دريافت كرده است).
ابن عرندس (1) هم النور نور الله جل جلاله * هم التين والزيتون والشفع والوتر مهابط وحي الله خزان علمه * ميامين في أبياتهم نزل الذكر وأسمائهم مكتوبة فوق عرشه * ومكنونة من قبل أن يخلق الذر ولولاهم لم يخلق الله آدما * ولا كان زيد في الأنام ولا عمرو ولا سطحت أرض ولا رفعت سما * ولا طلعت شمس ولا أشرق البدر ونوح به (2) في الفلك لمادعا نجا * وغيض به (3) طوفانه وقضى الأمر ولولاهم نارالخليل لما غدت * سلاما وبردا وانطفى ذلك الجمر ولولاهم يعقوب مازال حزنه * ولا كان عن أيوب ينكشف الضر ولان لداود الحديد بسرهم * فقدر في سرد يحير به الفكر
ولما سليمان البساط به سرى * اسيلت له عين يفيض له القطر وسخرت الريح الرخاء بأمره * فغدوتها شهر وروحتها شهر وهم سرموسى والعصا عندما عصى * أوامره فرعون والتقف السحر ولولاهم ما كان عيسى بن مريم * لعازر من طي اللحود له نشر سرى سرهم في الكائنات وفضلهم * وكل نبي فيه من سرهم سر علا بهم قدري وفخري بهم غلا * ولولاهم ما كان في الناس لي ذكر (آنان نورند، نور خداى والاجلال، آنان تين (انجير) و زيتون و شفع ووتر (فرد، كه همه در قرآن آمده) هستند).
(آنان محل نزول وحى خدا و گنجينه داران علم اويند و مبارك مردمى هستند كه قرآن در خانه آنان فرود آمده است).
(و نامهايشان بر بالاى عرش خدا نوشته شده و در آنجا محفوظ و پوشيده بود پيش از آفرينش عالم ذر).
(و اگر آنان نبودند خداوند آدم را نمى آفريد وزيد و عمرى در ميان نبود).
(و نه زمين گسترده مى شد و نه آسمان بر افراشته، و نه خورشيد مى دميد و نه ماه مى درخشيد).
(و نوح هنگامى كه در كشتى به نام آنان دعا كرد نجات يافت، و به نام آنان طوفانش فرو نشست و كار گزارده شد).
(و اگر آنان نبودند آتش ابراهيم خليل سرد و سلام نمى شد و شعله آن خاموش نمى گشت).
(و اگر آنان نبودند اندوه يعقوب زايل نمى شد و درد و مصيبت ايوب بر طرف نمى گشت).
(به سر وجود آنان بود كه آهن در دست داود نرم شد وزره ها به اندازه
مى ساخت كه فكر در آن حيران مى ماند).
(و (اگر آنان نبودند) هرگز بساط سليمان او را سير نمى داد و چشمه مس گداخته براى او راه نمى افتاد).
(و باد نرم و آرام به فرمان او در نمى آمد كه در صبح مسافت يك ماه و در شب مسافت يك ماه حركت مى كرد).
(و آنان سر موسى و عصاى او بودند آن گاه كه فرعون از فرمان او سرپيچيد و آن عصا سحر او را بلعيد).
(و اگر آنان نبودند عيسى بن مريم نمى توانست براى منكران از ميان قبرها مردگان را زنده كند).
(سر و فضل آنان در همه كائنات راه يافته و هر پيامبرى در وجودش سرى از اسرار آنان نهفته است).
(قدر و منزلت من با انتساب به آنان بالا رفته و افتخارم به آنان فزونى گرفته، و اگر آنان نبودند ياد و نامى از من در ميان مردم به جاى نمى ماند).
ابن بشاره غروى (1) ونار موسى سرها حيدر * العالم الخنذيذ والدهرس والأسد المغوار يوم الوغى * تفرق من صولته الأشوس لو قامت الحرب على ساقها * قام إليها وهو لاينكس كم قد في صارمه فارسا * وصير السيد له ينهس هو ابن عم المصطفى والذي * قد طاب من دوحته المغرس عيبة علم الله شمس الهدى * ونوره الزاهر لايطمس مهبط وحى لم ينل فضله * وكنهه في الوهم لايحدس
قد طلق الدنيا ولم يرضها * ما همه المطعم والملبس يقطع الليل بتقديسه * يزهو به المحراب والمجلس وفي الندى بحر بلا ساحل * وفي المعالي الأصيد الأرأس إذا رقى يوما ذرى منبر * وألسن الخلق له خرس يريك من ألفاظه حكمة * يحتار فيها العالم الكيس فيا لها من رتب نالها * من دونها كيوان والأطلس - إلى قوله: - والله لولا حيدر لم يكن * في الأرض ديار ولا مكنس فليس يحصي فضله ناثر * أوناظم في شعره منبس (آتش موسى سر آن حيدر بود، آن عالم سخنگوى زبان آور و محكوم كننده).
(و آن شير درنده در روز كارزار كه مردان دلير و رزم جو از صولت او مىهراسيدند).
(به وقت برپا شدن آتش جنگ به ميدان مى شتافت و هيچ گاه در جنگ شكست نمى خورد و از ميدان نمى گريخت).
(بسا دلاورانى را كه با شمشير خود دو نيم كرد، و چون شير ژيان آنان را مىدريد).
(او پسر عموى پيامبر مصطفى و نهالى پاكيزه از شجره طيبه او است).
(او گنجينه علم خدا و خورشيد هدايت و نور درخشان او است كه هيچ گاه به خموشى نمى گرايد).
(او محل نزول وحى است كه كسى به پايه فضل او نمى رسد و با نيروى وهم حقيقت او را حدس نتوان زد).
(دنيا را طلاق داد و بدان دلخوش نكرد، چرا كه همت او خوراك و پوشاك
نبود).
(شب را با تقديس و تسبيح خدا سپرى مى كرد و محراب و مجلس به وجود او سرافرازى مى نمود).
(و در بخشش دريايى بى ساحل و در معالى اخلاق سرور وسالار بود).
(چون روزى به منبر مى رفت و زبان خلق در برابر او گنگ مى شد)، (از الفاظ خود حكمتهايى ارائه مى داد كه عالمان هوشمند در معناى آن حيران مى ماندند).
(وه چه مقامات بلندى كه او بدانها دست يافت كه كيوان و اطلس در فروترين پايه هاى آنند)...
(به خدا سوگند اگر حيدر نبود در زمين هيچ انسانى زندگى نمى كرد).
(پس فضل او را نه هيچ نثر نويسى مى تواند برشمرد و نه هيچ شاعر سخن سنج خوش بيان).
باب سوم امام على عليه السلام در چهار منزل از منازل آخرت
پيشگفتار (من و ديگر امامان همتاى من ناگزيريم كه بر سر جنازه هاى شما در هر سرزمينى كه باشيد حضور يا بيم، پس درباره خويشتن از خدا پروا كنيد و تقواى الهى گزينيد). (1) امام موسى بن جعفر عليه السلام 1 - حارث همدانى (2) گويد: بر اميرمؤمنان عليه السلام وارد شدم، فرمود: چه چيز تو را
به اينجا آورده؟ گفتم: دوستى تو اى اميرمؤمنان. فرمود: اى حارث، آيا مرا دوست مى دارى؟ گفتم: آرى به خدا سوگند اى اميرمؤمنان. فرمود: هش دار، هنگامى كه نفست به حلقوم رسد مرا آن گونه كه دوست دارى خواهى ديد، و اگر مرا ببينى آن گاه كه عده اى را مانند شتر ناشناسى كه از آبشخوار دور مى كنند از حوض كوثر دور مى سازم حتما همان گونه كه دوست دارى مرا خواهى ديد، و اگر مرا ببينى در حالى كه با لواى حمد پيشاپيش رسول خدا صلى الله عليه و آله و سلم بر صراط مىگذرم حتما مرا همان گونه كه دوست دارى خواهى ديد. (1) 2 - و نيز گويد: شبى خدمت اميرمؤمنان عليه السلام رسيدم، فرمود: اى اعور، چه چيز تو را به اينجا آورده؟ گفتم: اى اميرمؤمنان، به خدا سوگند دوستى تو مرا به اينجا كشانده است. فرمود: اينك تو را خبرى دهم كه شكرگزار آن باشى، آگاه باش كه هيچ بنده اى كه مرا دوست مى دارد نميرد و جانش به در نرود تا آن كه مرا آن گونه كه دوست مى دارد ببيند. و هيچ بنده اى كه مرا دشمن مى دارد نميرد و جانش به در نرود تا آن كه مرا آن گونه كه ناخوش مى دارد ببيند. (2) 3 - اصبغ بن نباته (3) گويد: حارث همدانى در ميان تنى چند از شيعيان كه من هم در ميان آنان بودم بر امير مؤمنان عليه السلام وارد شد. حارث افتان وخيزان راه مى رفت و عصا را محكم به زمين مىكوبيد و بيمار بود. امير المؤمنان عليه السلام با توجه به منزلتى
كه حارث نزد آن حضرت داشت رو به وى كرده فرمود: حارث، حالت چطور است؟ گفت: اى امير مؤمنان، روزگار مرا آسيب رسانيده و جنگ و دعواى ياران شما در باب تو نيز بر سوز دل و غم و اندوهم افزوده است. فرمود: جنگ و دعواى آنها در چيست؟ گفت: درباره شما و آن سه تن [خليفه] پيش از شما، برخى دوستان افراطى اند، برخى معتدل و ميانه رو و همراهند و برخى اهل شك و ترديد كه نمى دانند قدم پيش گذارند يا پس نهند. فرمود: بس است اى برادر همدانى، هش دار كه بهترين شيعيان من همان گروه معتدل و ميانه اند كه افراطيان بايد به آنان بازگردند و عقب ماندگان به آنان رسند.
حارث گفت: پدرم و مادرم فدايت، كاش اين زنگار [شك و ترديد] را از دل ما بر مى داشتى و ما را در كارمان روشن و بينا مى ساختى.
فرمود: بس كن، كه تو مردى هستى كه امر بر تو مشتبه شده است، (1) دين خدا را
با شخصيتها نتوان شناخت بلكه با نشانه حق بايد شناخت، پس حق را بشناس تا اهل آن را بشناسى.
اى حارث، حق بهترين سخن است و فريادگر به آن مجاهد است، و من تو را به حق خبر مى دهم، گوشت را به من بسپار و آن گاه آن را به ياران خردمندت بگو. هش دار كه من بنده خدا و برادر رسول خدا و نخستين تصديق كننده اويم، او را هنگامى تصديق كردم كه آدم ميان روح و جسد بود (و هنوز خلقت او كامل نشده بود)، و نيز در ميان امت شما نيز نخستين تصديق كننده او هستم، پس ما اولين هستيم و ما آخرين هستيم و ما - اى حارث - خواص و برگزيدگان اوييم، و من برادر و وصى و ولى و صاحب راز و سر او هستم، مرا فهم كتاب و فصل خطاب (سخن آخر و قطعى در داورى) و علم قرنهاى گذشته و اسباب [اطلاع و دستيابى به همه چيز] داده اند، و مرا هزار كليد سپرده اند كه هر كليدى هزار در را مى گشايد كه هر درى به هزار هزار عهد و سفارش راه مى برد، و مرا علاوه بر همه اينها به شب قدر مؤيد داشته و يارى رسانيده اند، و اين مقام براى من و فرزندانم كه امانت دار دينند پيوسته جارى است تا شب و روز جارى است تا آن كه زمين و آنچه روى آن است به دست [بندگان حقيقى] خدا افتد.
و تو را - اى حارث - مژده دهم كه حتما مرا هنگام مرگ و نزد صراط و كنار حوض (كوثر) و در وقت مقاسمه خواهى شناخت. حارث گفت: مولايم!
مقاسمه چيست؟ فرمود: تقسيم آتش دوزخ، كه آن را درست قسمت كنم، به آن گويم: اين دوست من است رهايش كن، و اين دشمن من است او را بگير.
آن گاه امير مؤمنان عليه السلام دست حارث را گرفت و فرمود: اى حارث همين گونه كه من دست تو را گرفته ام رسول خدا صلى الله عليه و آله و سلم دست مرا گرفت - و اين زمانى بود كه از حسد قريش و منافقان به حضرتش شكايت كرده بودم - و فرمود: چون روز قيامت شود من ريسمان و دامن الهى - يعنى عصمت خدا - را مى گيرم و تو - اى
على - دامن مرا مى گيرى و فرزندانت دامن تو را و شيعيانتان دامن شما را مى گيرند. پس خدا با پيامبرش و پيامبرش با وصى خود چه خواهد كرد؟ اى حارث اين را بگير كه مشتى است از خروار، آرى تو با آن كسى هستى كه دوستش مى دارى و توراست آنچه عمل كنى و به دست آورى - اين را سه بار فرمود.
حارث عباكشان برخاست و مى گفت: ديگر از اين پس باكى ندارم كه من به ديدار مرگ روم يا مرگ به سراغ من آيد.
جميل بن دراج (يكى از راويان حديث) گويد: ابوهاشم سيد حميرى رحمه الله مضمون اين خبر را براى من به نظم كشيد:
قول على لحارث عجب * كم ثم اعجوبة له حملا يا حار همدان من يمت يرنى * من مؤمن او منافق قبلا يعرفنى طرفه واعرفه * بنعته واسمه و ما عملا وانت عند الصراط تعرفنى * فلاتخف عثرة ولا زللا اسقيك من بارد على ظمأ * تخاله في الحلاوة العسلا اقول للنار حين توقف للعرض * دعيه لاتقربى الرجلا دعيه لاتقربيه ان له * حبلا بحبل الوصى متصلا (1)
(اين گفتار على عليه السلام به حارث عجيب است و چه عجايبى را حارث از حضرتش تحمل كرد!: اى حارث همدانى هر كه بميرد از مؤمن و منافق مرا روياروى مى بيند، ديدگان او مرا مى شناسد و من نيز او را به وصف و نام و عمل مى شناسم. و تو در نزد صراط مرا مى شناسى، پس از هيچ لغزشى بيم مدار. تو را در حال تشنگى شربت سردى بنوشانم كه آن را در شيرينى عسل پندارى. من به آتش دوزخ هنگامى كه آن را براى عرضه بر دوزخيان باز مى دارند گويم: اين مرد را رها كن و به او نزديك مشو، رهايش كن و به او نزديك مشو، كه ريسمان او به ريسمان وصى پيامبر صلى الله عليه و آله و سلم متصل است).
از كتابهاى رجال و شرح حالها و احاديث گذشته بر مى آيد كه حارث اعور همدانى رضى الله عنه از دوستان خالص على عليه السلام بوده كه در راه ولايت محنتها و مصيبتها ديده و در راه سرور و مولاى خود از مردم رذل و كينه توز آزارها كشيده است تا آنجا كه با حال رنجورى عصا زنان و افتان و خيزان خدمت مولايش رسيده و از دردها و گرفتاريهايش شكايت نموده است. و چون على عليه السلام دوست خود را اندوهگين و غمزده ديد او را تسلى بخشيد و او را به ديدار و معرفت خود در چهار موقف خطرناك و هولناك قيامت، يعنى هنگام مرگ و نزد صراط و حوض كوثر و هنگام مقاسمه، بشارت داد.
بر همين اساس كه سخن حضرت بر چهار محور دور مى زند ما نيز اين بحث را در شرح سخن حضرتش در چهار فصل به پايان مى بريم:
1 - منزلت آن حضرت بر بالين محتضر 2 - منزلت حضرتش در صراط 3 - منزلت حضرتش در كنار حوض 4 - منزلت حضرتش هنگام مقاسمه.
در فصل اول بحثى استدلالى صورت مى گيرد كه حضور آن حضرت بر بالين محتضر به شخص شريف و عين وجود آن حضرت است و محتضر او را عيانا مشاهده مى كند، و حضور پيامبر صلى الله عليه و آله و سلم و ساير امامان عليهم السلام نيز همين گونه است. و بر
اين پندار كه آنچه محتضر مى بيند صورتى مشابه صورت اصلى امامان عليهم السلام و يا ثمره ولايت و دشمنى ايشان است نه شخص شريف ووجود حقيقى آنها، رد مفصلى مى آيد.
در فصل دوم بحث از حضور آن حضرت در صراط است كه در آنجا به دوستان و ارادتمندان خود جواز و پروانه عبور عطا مى كند.
در فصل سوم از حضور آن حضرت در كنار حوض كوثر بحث مى شود كه در آنجا به دوستان و مخلصان خود از آب آن مىنوشاند و مخالفان خود را از آن مى راند.
در فصل چهارم بحث از حضور آن حضرت است در كنار بهشت و دوزخ، و اين كه آن حضرت شخصا بهشتيان و دوزخيان را تقسيم مى كند نه آن كه تقسيم به خاطر دوستى و دشمنى حضرتش صورت مى گيرد بدون آن كه خود حضرت حضور داشته باشد.
فصل 1 حضور پيامبر وعلى و ساير امامان عليهم السلام بر بالين محتضر 1 - رسول خدا صلى الله عليه و آله و سلم فرمود: سوگند به آن كه جانم به دست او است هيچ روحى از بدن صاحبش جدا نشود جز آن كه از ميوه هاى بهشت يا درخت زقوم دوزخ خواهد خورد، و به هنگام ديدار فرشته مرگ مرا وعلى و فاطمه وحسن و حسين - عليهم السلام - را نيز مى بيند، اگر دوستدار ما باشد من گويم: اى فرشته مرگ با او مدارا كن، كه او مرا و خاندان مرا دوست مى داشته است. و اگر دشمن ما باشد گويم: اى فرشته مرگ بر او سخت گير، كه او مرا و خاندان مرا دشمن مى داشته است. (1) 2 - امام صادق عليه السلام فرمود: هر كه مشتاق ديدار خداست خدا هم مشتاق ديدار او است، و هر كه ديدار خدا را خوش نمى دارد خدا هم ديدار او را خوش نمى دارد. ياران گفتند: اى فرزند رسول خدا، ما همه هلاك شديم، زيرا ما مشتاق مرگ نيستيم [تا به ديدار خدا نائل آييم]. فرمود: منظورم اشتياق در وقت مرگ هنگام ديدن رسول خدا صلى الله عليه و آله و سلم و اميرمؤمنان عليه السلام است، زيرا هيچ ميتى نميرد مگر آن كه محمد صلى الله عليه و آله و سلم وعلى عليه السلام بر بالين او حاضر مى شوند، چون چشم مؤمن به
آنان افتد شادمان و خوشحال مى شود. چون پيامبر صلى الله عليه و آله و سلم بر مى خيزد تا برود محتضر گويد: كجا مى روى؟ من آرزو داشتم كه شما دو بزرگوار را ببينم!
پيامبر صلى الله عليه و آله و سلم مى فرمايد: دوست دارى كه با ما همنشين باشى؟ گويد: آرى.
پيامبر صلى الله عليه و آله و سلم فرشته مرگ را به او سفارش مى كند و او را آگاه مى سازد كه وى از دوستان آنهاست. چنين مؤمنى مشتاق ديدار خدا مى شود و خدا هم مشتاق ديدار او است. اما در نظر دشمن آنها هيچ چيزى ناخوشايندتر و مبغوض تر از ديدار آنها نيست، زيرا پيامبر صلى الله عليه و آله و سلم به فرشته مرگ مىفهماند كه وى از دشمنان آنهاست، و چنين كسى ديدار خدا را ناخوش مى دارد و خدا هم ديدار او را.
مؤلف كتاب (حسن بن سليمان حلى) گويد: اين حديث تصريح دارد بر آن كه محمد وعلى عليهما السلام بر بالين هر ميتى حاضر مى شوند و مؤمن آنها را حقيقة مى بيند نه مجازا. (1) 3 - مسمع بن عبد الملك كردين بصرى گويد: امام صادق عليه السلام به من فرمود: اى مسمع، تو از عراقيان هستى، آيا به زيارت قبر حسين عليه السلام نمى روى؟ گفتم: نه، زيرا من نزد بصريان مردى سرشناسم و در شهر ما هواداران خليفه هستند و دشمنان ما در ميان قبايل از ناصبيان و ديگران بسيارند و من ايمن نيستم از اين كه شرح حال مرا نزد فرزند سليمان باز گويند و آنها مرا مثله و قطعه قطعه كنند. فرمود: آيا از مصائبى كه بر سر آن حضرت آمد ياد مى كنى؟ گفتم: آرى، فرمود: آيا از ياد آورى آنها بيتاب مى شوى؟ گفتم: آرى به خدا سوگند، بلكه چندان مىگريم كه خانواده ام اثر آن را بر من مىنگرند، و از غذا دست مىكشم تا آنجا كه اين ناراحتى در چهره ام آشكار مى شود.
فرمود: خدا به اشك چشمت ترحم كند، بدان كه تو از كسانى هستى كه از
بيتابى كنندگان براى ما به شمار مى آيند و كسانى كه به شادى ما شاد، به اندوه ما اندوهگين و به بيم ما بيمناك مى شوند و به امنيت ما امنيت مى يابند. بدان كه تو در هنگام مرگ حضور پدرانم را بر بالين خود مى بينى كه سفارش تو را به ملك الموت مى كنند، و بشارتهايى كه به تو مى دهند از اين هم بالاتر است، و بى شك ملك الموت نسبت به تو از مادر دلسوز نسبت به فرزند خود مهربان تر است.
آن گاه امام عليه السلام گريست و من نيز با حضرتش به گريه افتادم، آن گاه فرمود:
سپاس خدا را كه ما را به رحمت [خويش] بر آفريدگانش برترى داد و ما خاندان را مخصوص [به خود] گردانيد. اى مسمع، زمين و آسمان از روز قتل اميرمؤمنان عليه السلام پيوسته از روى رحمت به ما مىگريند، و فرشتگانى كه بر ما مىگريند بيشترند، و چون اشك فرشتگان از روزى كه دست ديگران به خون ما آلوده شد هرگز خشك نشده است، واحدى از روى دلسوزى به ما و مصائبى كه بر ما وارد شده نمىگريد مگر آن كه خداوند پيش از آن كه اشك از ديدگانش جارى شود او را مورد رحمت خويش قرار مى دهد، و اشك بر گونه اش جارى شود اگر قطره اى از آن در دوزخ افتد حرارت و سوزش آن را به كلى خاموش مى سازد، و آن كه دلش براى ما به درد آمده است به هنگام مرگ كه ما را مى بيند چنان شادمان مى شود كه آن شادى از دلش بيرون نمى رود تا در حوض كوثر بر ما وارد شود، و كوثر از ورود دوست ما بر خود چندان شاد مى شود كه او را از انواع طعامها مىچشاند... (1) 4 - ابوالظبيان گويد: خدمت امام صادق عليه السلام بودم، فرمود: مردم درباره سرنوشت ارواح مؤمنان پس از مرگ چه مى گويند؟ گفتم: مى گويند: در چينه دان
مرغان سبز رنگى قرار مى گيرند. فرمود: سبحان الله! مؤمن نزد خدا گرامى تر از آن است كه چنين سرنوشتى داشته باشد! چون مرگ وى فرا رسد رسول خدا صلى الله عليه و آله و سلم و على و فاطمه وحسن و حسين عليهم السلام به همراهى فرشتگان مقرب خدا بر بالين او مى آيند، اگر خداوند زبان او را به گواهى به توحيد و نبوت پيامبر صلى الله عليه و آله و سلم و ولايت اهل بيت عليهم السلام گشود آن بزرگواران و فرشتگان همگى به آن گواهى دهند، و اگر زبانش گرفت خداوند پيامبر خود را از اعتقاد قلبى او آگاه مى سازد، پس آن حضرت به آن گواهى مى دهد و بر اساس گواهى آن حضرت حضرات ديگر هم - كه بر همه آنان برترين درود الهى باد - و نيز فرشتگان حاضر گواهى مى دهند. و چون خداوند او را قبض روح كند آن روح را در صورتى مانند صورت خودش قرار داده و به بهشت مى فرستد، و آنان در آنجا مى خورند و مىنوشند، و چون شخص تازه اى بر آنان وارد مى شود آنان را به صورتى كه در دنيا داشتند مى شناسد. (1) 5 - امام صادق عليه السلام فرمود: هيچ يك از دوستان و دشمنان ما نميرد جز آن كه رسول خدا صلى الله عليه و آله و سلم وامير مؤمنان وحسن و حسين عليهم السلام بر بالين او حاضر مى شوند و او آنان را مى بيند و آنان او را مژده مى دهند... (2) 6 - امير مؤمنان عليه السلام فرمود: به فرامين الهى چنگ زنيد، كه ميان احدى از شما و شادمانى وى و ديدن آنچه دوست مى دارد فاصله اى نيست جز آن كه رسول خدا صلى الله عليه و سلم بر بالين او حاضر شود، و آنچه نزد خداست بهتر و پايدارتر است... (1) 7 - ابن ابى يعفور گويد: امام صادق عليه السلام به من فرمود: ديگر شرم مى كنم از بس كه اين سخن را بر شما تكرار كردم كه: ميان احدى از شما و شادمانى وى چيزى
نمانده جز آن كه جانش به اينجا رسد - و اشاره به حلقوم مبارك فرمود -، رسول خدا صلى الله عليه و آله و سلم وعلى عليه السلام بر بالين او آيند و به او گويند: از هر چه بيم داشتى خداوند ايمنت ساخت، و آنچه را اميد مى داشتى پيشاروى توست. (1) 8 - امام موسى بن جعفر عليه السلام در نيشابور در اجتماع گروهى از شيعيان به على بن را شد فرمود: ياران و همفكرانت را شناسايى كن (2) و به آنان سلام مرا برسان و بگو: من (موسى بن جعفر) و امامان ديگر از اهل بيت ناگزير بر سر جنازه هاى شما در هر كجا كه باشيد حاضر مى شويم، پس درباره خويشتن از خدا پروا كنيد و اعمال نيك انجام دهيد تا ما را بر رهايى و آزاد ساختن خودتان از آتش دوزخ يارى رسانيد. (3) 9 - ابوحمزه ثمالى گويد: به امام باقر عليه السلام گفتم: با ما به هنگام مرگ چه مى كنند؟ فرمود: اى اباحمزه، آگاه باش به خدا سوگند ميان احدى از شما و اين كه جايگاه خود را نزد خدا و نزد ما ببيند جز اين فاصله نيست كه جانش به اينجا برسد - و با دست اشاره به گلوى مبارك فرمود -. اى اباحمزه، آيا تو را مژده ندهم؟ گفتم: چرا، فدايت شوم. فرمود: هنگامى كه جانش به گلو رسد رسول خدا صلى الله عليه و آله و سلم به همراه على عليه السلام مى آيد و بر بالاى سرش مى نشيند، در آن حال رسول خدا صلى الله عليه و آله و سلم مى فرمايد: مرا نمى شناسى؟ من رسول خدا هستم، بشتاب نزد ما، آنچه پيش رو دارى بهتر از آن است كه پشت سر نهاده اى، از هر چه بيم داشتى در امان گشتى، و به هر چه اميد داشتى رسيدى، اى روح به سوى نسيم رحمت الهى و خشنودى خدا بيرون شو. وعلى عليه السلام نيز همين را مى فرمايد.
اى اباحمزه، آيا اين مطلب را از كتاب خدا برايت نگويم؟ آيه اش اين است:
الذين آمنوا وكانوا يتقون، لهم البشرى في الحياة الدنيا وفي الاخرة... (1) (آنان كه ايمان آورده و پرهيز كارى مى كرده اند آنان را در حيات دنيا و در آخرت مژدگانى است...) (2) 10 - امام عسكرى عليه السلام فرمود: مؤمنى كه دوستدار محمد و آل پاك او عليهم السلام است وعلى عليه السلام را پس از محمد صلى الله عليه و آله و سلم پيشواى خود ساخته كه به روش او عمل كند، و سرور خود گرفته كه همه گفتارهاى او را تصديق و كردارهاى او را تصويب نمايد و او را در اطاعت از فرزندان پاك او كه خود دستور فرموده در امور دين و سياست خويش فرمان برد، هنگامى كه امر غير قابل رد الهى و قضاى حتمى و غير باز داشتنى خداوند (يعنى مرگ) بر او فرا رسد وملك الموت و يارانش بر بالين او حاضر گردند حضرت محمد رسول خدا را بالاى سرش وعلى سيد الوصيين را در جانبى ديگر وحسن سبط سرور پيامبران را در جانبى ديگر و حسين سرور همه شهيدان را در جانبى ديگر و در پيرامون آنها برگزيدگان از خواص و دوستان آل محمد را كه پس از امامان سروران اين امتند مشاهده مى كند، آن گاه آن مؤمن بيمار به آنان مىنگرد و با آنان سخن مى گويد به گونه اى كه خداوند صداى او را از گوش حاضران بر بالين او مى پوشاند همان گونه كه ديدار ما خاندان و خواص ما را از ديدگانشان محجوب مى دارد تا ثواب ايمانشان بدين مطلب بيشتر شود، زيرا محنت و گرفتارى آنان بيشتر است.
پس آن مؤمن گويد: پدر و مادرم فدايت اى رسول پروردگار عزت، پدر و مادرم فدايت اى وصى رسول پروردگار رحمت، پدر و مادرم فدايتان اى دو شير بچه محمد، اى دو فرزند و نوه او، اى دو سرور جوانان بهشتى، اى دو مقرب
به رحمت و رضوان خدا، خوش آمديد اى برگزيدگان اصحاب محمد وعلى و دو فرزند آنان، چقدر مشتاق ديدار شمايم! و چقدر اينك به ديدار شما مسرورم! اى رسول خدا، اين فرشته مرگ است كه نزد من حاضر آمده و شك ندارم كه به خاطر موقعيت تو و برادرت در دل او از جلالت بزرگى برخوردارم.
رسول خدا صلى الله عليه و آله و سلم مى فرمايد: آرى چنين است. آن گاه حضرت رو به ملك الموت نموده مى فرمايد: اى ملك الموت، سفارش خدا را در احسان به دوست و خادم و ارادتمند و ترجيح دهنده ما [بر ديگران] به كار بر. گويد: اى رسول خدا، او را بفرما كه بدانچه خداوند در بهشت براى او آماده ساخته بنگرد.
رسول خدا صلى الله عليه و آله و سلم به او مى فرمايد كه به بالا بنگرد. او نظر مى كند به چيزهايى كه در خرد نگنجد و در شمار نيايد. ملك الموت گويد: چگونه مدارا نكنم با كسى كه چنين پاداشى دارد و اين محمد و عزيزان او عليهم السلام زائران اويند؟! اى رسول خدا، اگر خداوند مرگ را گردنه اى كه جز با پيمودن آن به بهشت نتوان رسيد قرار نداده بود هرگز روح او را نمى گرفتم، ولى اين خادم و دوستدار تو نيز سرنوشتى چون تو و ساير پيامبران و رسولان و اولياى خدا دارد كه همگى به حكم خداى متعال مرگ را چشيده اند.
حضرت محمد صلى الله عليه و آله و سلم مى فرمايد: اى ملك الموت، اين برادرمان را بگير كه او را به تو سپرديم، سفارش خوب ما را درباره او بپذير. آن گاه حضرتش با همراهان به سوى باغهاى بهشت بالا مى روند. در آن حال پرده ها و حجابها از برابر ديده آن مؤمن بيمار برداشته مى شود و آن بزرگواران را پس از آن كه پيرامون بستر خود مى ديد بر فراز آسمان و باغهاى بهشت مى بيند، از اين رو صدا مى زند: اى ملك الموت، شتاب كن، شتاب كن، روح مرا قبض كن و مرا در اينجا درنگ مده كه تاب دورى محمد و عزيزان او را ندارم و مرا به آنان برسان، آن گاه ملك الموت روح او را مى گيرد و مانند مويى كه از آرد بيرون آورند به
آرامى از بدن وى بيرون مى كشد، و اگر شما او را در حال سختى جان كندن مى بينيد چنان نيست بلكه او در آسايش و لذت است.
چون او را داخل قبر كنند جماعت ما را در آنجا مى بيند، و چون نكير و منكر مى آيند يكى به ديگرى گويد: اينها محمد وعلى وحسن و حسين و برگزيدگان از ياران آنهايند كه در نزد اين شخص حاضرند، ما بايد در برابر آنان فروتنى كنيم. پيش مى آيند و سلامى جداگانه بر حضرت محمد صلى الله عليه و آله و سلم و سلامى جداگانه بر على عليه السلام و سلامى جداگانه بر حسنين عليهما السلام و سلامى ديگر هم به ياران همراه ما مى كنند و گويند: اى رسول خدا، ما از زيارت شما نسبت به خادم و دوست خودتان آگاه شديم... (1) 11 - عمار بن مروان گويد: كسى كه از امام صادق عليه السلام شنيده بود برايم گفت كه آن حضرت فرمود: به خدا سوگند كه تنها عمل شما پذيرفته مى شود و تنها شما آمرزيده مى شويد. فاصله اى ميان يكى از شما و موجبات شادى و سرور و روشنى چشمش نيست جز آن كه جانش به اينجا برسد - و اشاره به گلوى مبارك نمود -، چون آن لحظه فرا رسد و به حال احتضار در آيد رسول خدا صلى الله عليه و آله و سلم و على و جبرئيل و ملك الموت عليهم السلام نزد او حاضر مى شوند، على عليه السلام به او نزديك شده گويد: اى رسول خدا، اين شخص ما خاندان را دوست مى داشته شما هم او را دوست بداريد. رسول خدا صلى الله عليه و آله و سلم گويد: اى جبرئيل، اين شخص خدا و رسول و خاندان او را دوست مى داشته تو هم او را دوست بدار. جبرئيل نيز به ملك الموت همين را گويد و مى گويد: با او مدارا كن.
ملك الموت به او نزديك شده گويد: اى بنده خدا، جواز آزادى خود را گرفتى، پروانه امان و بيزارى از آتش را دريافت داشتى، تو در زندگى دنيا به
عصمت كبرى چنگ زدى. آن گاه خدا او را يارى دهد كه گويد: آرى چنين است. ملك الموت گويد: آن چيست؟ وى گويد: ولايت على بن ابى طالب عليه السلام.
ملك الموت گويد: راست گفتى، از آنچه بيم مى داشتى خداوند تو را امان داد، و به آنچه اميد مى داشتى اكنون رسيدى، مژده باد تو را به پيشينيان صالح، همنشينى با رسول خدا صلى الله عليه و آله و سلم وعلى و فاطمه عليهما السلام! آن گاه جان او را به آرامى مى گيرد... (1) 12 - على بن عقبه از پدرش روايت كند كه گفت: من و معلى بن خنيس بر امام صادق عليه السلام وارد شديم، حضرت فرمود: اى عقبه، خداوند در روز قيامت چيزى جز اين امر ولايت را كه شما بدان معتقديد از بندگان نمى پذيرد، و ميان يكى از شما با ديدن آنچه موجب روشنى چشم او است فاصله اى نيست جز آن كه جانش به اينجا برسد - و اشاره به رگ گردن خود نمود -، آن گاه حضرت تكيه داد.
معلى با چشم به من اشاره كرد كه از آن حضرت سؤال كن. گفتم: اى پسر رسول خدا، چون جانش به اينجا برسد چه مى بيند؟ وبيش از ده بار تكرار كردم كه چه مى بيند؟ و حضرت در همه موارد فرمود: (مى بيند) و بيشتر نمى فرمود. آن گاه در بار آخر نشست و فرمود: اى عقبه، گفتم: بله آقا، بفرماييد. فرمود: حتما مى خواهى بدانى؟ گفتم: آرى اى پسر رسول خدا، دين من با جان من پيوسته (2)، جانم كه برود دينم هم رفته و هر ساعت هم كه به شما دسترسى ندارم (تا از شما استفاده كنم) اى فرزند رسول خدا! و گريستم، حضرت به حال من رقت آورد و فرمود: به خدا سوگند آن دو را مى بيند. گفتم: پدر و مادرم فدايت، آن دو كيستند؟ فرمود: رسول خدا صلى الله عليه و آله و سلم وعلى عليه السلام را. اى عقبه، هيچ گاه مؤمنى نميرد تا آن كه آن دو را ببيند. گفتم: هنگامى كه مؤمن آن دو را مى بيند آيا باز هم به دنيا
بر مى گردد؟ فرمود: نه، بلكه به پيش مى رود. گفتم: فدايت شوم. آيا آنها چيزى هم مى گويند؟ فرمود: آرى، هر دو بر آن مؤمن وارد مى شوند، رسول خدا صلى الله عليه و آله و سلم در بالاى سر و على عليه السلام پايين پاى او مى نشيند، رسول خدا صلى الله عليه و آله و سلم خود را روى او مى اندازد و مى گويد: اى دوست خدا، تو را مژده باد كه من رسول خدايم، من براى تو از آنچه در دنيا باز نهاده اى بهترم. سپس رسول خدا صلى الله عليه و آله و سلم بر مى خيزد و على عليه السلام مى آيد و بر روى او مى افتد و مى گويد: اى دوست خدا، تو را مژده باد كه من على بن ابى طالب هستم كه او را دوست مى داشتى، بدان كه تو را حتما سودمند خواهم بود.
آن گاه امام صادق عليه السلام فرمود: آگاه باش كه اين مطلب در كتاب خداست.
گفتم: فدايت شوم، در كجاى كتاب خداست؟ حضرت آيه 63 و 64 سوره يونس را خواندند (كه ترجمه اش در ص 344 گذشت). (1) 13 - ام سلمه - رضى الله عنها - گويد: رسول خدا صلى الله عليه و آله و سلم به على عليه السلام فرمود: اى على، دوستان تو در سه جا شادمان مى شوند: هنگام جان دادن كه تو بر بالين شان حضور مى يا بى، و هنگام سؤال در قبر كه تو پاسخ را به آنان تلقين مى كنى، و هنگام عرضه بر پيشگاه خداوند كه تو در آنجا آنان را معرفى مىنمايى. (2) 14 - ابن ابى يعفور گويد: خطاب جهنى با ما رفاقت و آميزش داشت و سخت دشمن آل محمد عليهم السلام بود و با نجده حرورى (از خوارج) همنشينى داشت، روزى من بر حسب رفاقت و رعايت تقيه به ديدن او رفتم و او بيهوش افتاده و به سر حد مرگ رسيده بود و شنيدم كه مى گفت: (مرا با تو چه كار اى على)؟ من اين خبر را به امام صادق عليه السلام باز گفتم، امام سه بار فرمود: به خداى كعبه سوگند او را
ديده است. (1) 15 - فضيل بن يسار از امام باقر و امام صادق عليهما السلام روايت كرده كه فرمودند:
حرام است بر هر روحى كه از بدن جدا شود تا آن كه پنج تن را ببيند: محمد، على، فاطمه، حسن و حسين [عليهما السلام] را به گونه اى كه (اگر شيعه باشد) چشمش روشن شود يا (اگر دشمن آنها باشد) سخت غمگين و گريان گردد. (2) 16 - سدير صيرفى گويد: به امام صادق عليه السلام گفتم: فدايت شوم اى فرزند رسول خدا، آيا مؤمن را به ناخواه قبض روح مى كنند؟ فرمود: نه به خدا سوگند، چون فرشته مرگ براى قبض روح او بيايد مؤمن آشفته و بيتاب مى شود، فرشته مرگ گويد: اى ولى خدا، بيتابى مكن، كه سوگند به خدايى كه محمد را برانگيخت من به تو از پدر دلسوز اگر بر بالينت حاضر مى شد نيكوكارتر و مهربان ترم، چشمانت را باز كن و بنگر. امام فرمود: در آن حال رسول خدا صلى الله عليه و آله و سلم، اميرمؤمنان، فاطمه زهرا، حسن و حسين و امامان از فرزندان آنها عليهم السلام بر او متمثل مى شوند. (3) آنان را به او معرفى مى كنند و گويند كه اينان رفقاى تو هستند.
پس مؤمن ديده اش را مى گشايد و نگاه مى كند، آن گاه مناديى از سوى خداوند عزت روح او را صدا مى زند: (اى نفس آرامش يافته به [ديدار] محمد و خاندان او، باز گرد به سوى پروردگارت در حالى كه از ولايت خشنودى و با دادن ثواب به تو از تو خشنودند، پس در ميان بندگانم (يعنى محمد و خاندانش) داخل شو و به بهشت من درآ). در آن حال هيچ چيزى نزد او محبوب تر از جان دادن و ملحق شدن به آن منادى نيست. (4)
17 - حكم بن عتبيه گويد: در ميان كه من با امام باقر عليه السلام نشسته بودم و اتاق پر از جمعيت بود ناگاه مرد پيرى كه بر چوب دستى بزرگى تكيه داشت پيش آمد و بر در اتاق ايستاد و گفت: سلام و رحمت و بركات خدا بر تو اى فرزند رسول خدا، سپس ساكت شد. امام باقر عليه السلام فرمود: و سلام و رحمت و بركات خدا بر تو.
آن گاه آن پير مرد رو به اهل خانه كرد و گفت: سلام بر شما، و ساكت شد تا همه پاسخ سلام او را دادند، سپس رو به امام باقر عليه السلام كرد و گفت: اى فرزند رسول خدا، فدايت شوم، مرا نزديك خود ساز كه به خدا سوگند من شما و دوستان شما را دوست دارم، و به خدا سوگند دوستى من با شما و دوستانتان به طمع دنيا نيست، و به خدا سوگند كه من دشمن شما را دشمن مى دارم و از او بيزارم، و به خدا سوگند دشمنى من با او به خاطر ظلم و ستمى كه از او بر من رفته باشد نيست، و به خدا سوگند من حلال شما را حلال و حرام شما را حرام مى دانم و منتظر امر (حكومت) شما هستم، فدايت شوم اينك بر من اميد مى برى؟ فرمود:
پيش من بيا، پيش من بيا، تا آن كه او را كنار خود نشاند، و فرمود: اى پير مرد، پدرم على بن الحسين عليهما السلام نيز مردى نزد او آمد و همين پرسش را نمود، پدرم به او فرمود: اگر بميرى بر رسول خدا وعلى وحسن و حسين وعلى بن الحسين (يعنى خودش) وارد مى شوى و دلت خنك مى شود و آرام دل مى يا بى و ديده ات روشن مى گردد و فرشتگان بزرگوار نويسنده اعمال را با شادى و خوشى ديدار خواهى كرد آن گاه كه جانت به اينجا رسد - و اشاره به گلوى مبارك نمود - و اگر (با اين اعتقاد) زنده بمانى آنچه را كه مايه روشنى چشم توست خواهى ديد (1) و در برترين مراتب انسانى و درجات بهشتى با ما خواهى بود.
پير مرد گفت: چه فرمودى اى ابا جعفر؟ حضرت سخن خود را تكرار فرمود،
پير مرد گفت: الله اكبر! اى ابا جعفر، اگر من بميرم بر رسول خدا وعلى وحسن و حسين وعلى بن الحسين وارد مىگردم و ديده ام روشن مى شود و دلم خنك مى شود و آرام دل مى يابم و با شادى و خوشى فرشتگان بزرگوار نويسنده اعمال را ديدار خواهم كرد اگر جانم به اينجا برسد، و اگر زنده بمانم آنچه را كه مايه روشنى چشم من است خواهم ديد و با شما در برترين مراتب انسانى و درجات بهشتى خواهم بود؟!
آن گاه شروع كرد به هاى هاى گريستن تا آن كه روى زمين افتاد و اهل خانه همه از ديدن حال وى به گريه و ناله افتادند. امام باقر عليه السلام پيش آمد و با انگشتان مبارك اشك را از پلكهاى او پاك مى كرد و به زمين مى ريخت، آن گاه پير مرد سر بلند كرد و به امام گفت: اى فرزند رسول خدا، فدايت شوم دست خود را به من بده. حضرت دست خود را پيش برد و او دست حضرت را برد و روى چشمها و گونه خود نهاد، آن گاه پيراهن خود را بالا زد و دست امام را روى شكم و سينه خود نهاد، سپس برخاست و گفت: سلام بر شما، و به راه افتاد. امام باقر عليه السلام شروع كرد به پشت او نگريستن، سپس رو به آن جمعيت كرد و فرمود:
هر كه دوست دارد به مردى از اهل بهشت بنگرد بايد به اين مرد بنگرد.
حكم بن عتيبه گويد: من هيچ گاه مجلس ماتمى شبيه اين مجلس نديده بودم. (1) پس از ملاحظه اين اخبار كه مشتى از خروار است بايد دانست كه حضور پيامبر صلى الله عليه و آله و سلم وامير مؤمنان و اولاد او عليهم السلام بر بالين محتضر از عقائد و ويژگيهاى طايفه اماميه است و اين مطلب به اجماع بزرگانشان و نقل متواتر به ثبوت رسيده و آن را از مسلمات دانسته به گونه اى كه هيچ شك و ترديدى در آن راه ندارد تا آنجا كه اين مسأله در نظر آنان چون يكى از ضروريات مذهبشان به شمار
مى رود، و اين اعتقاد را از اهل بيت پيامبر صلى الله عليه و آله و سلم گرفته اند، بلكه برخى از بزرگان اهل سنت نيز مانند ابن ابى الحديد شارح نهج البلاغة بدان اعتراف نموده است كه سخن او را در بخش نقل سخن دانشمندان در اين باره به خواست خدا خواهيم آورد.
آنچه ذكر آن لازم مى نمايد آن است كه اخبار و احاديث در اين زمينه چنان كه گذشت تعابير مختلف دارند، از برخى اين طور ظاهر مى شود كه آن بزرگواران عليهم السلام در نظر محتضر متمثل مى شوند چنان كه امام صادق عليه السلام فرمود: (و رسول خدا و أمير المؤمنين و... عليهم السلام براى او متمثل مى گردند).
و از برخى ديگر استفاده مى شود كه محتضر آنها را مى بيند و مى شناسد چنان كه در حديث امير مؤمنان عليه السلام به حارث و اخبار ديگر گذشت، و از اكثر بلكه قريب به اتفاق آنها استفاده مى گردد كه آنان شخصا و با عين وجود خود بر محتضر حاضر مى شوند و او را مژده مى دهند و تلقين [شهادتين] مى كنند و نزد سر و پاى او مى نشينند و او را به جبرئيل عليه السلام معرفى مى كنند كه روايات آنها گذشت. اينك براى توضيح بيشتر به نقل سخن عالمان بزرگ مىپردازيم.
سخن عالمان بزرگ 1 - علامه مجلسى رحمه الله گويد: بدان كه حضور پيامبر صلى الله عليه و آله و سلم و امامان عليهم السلام در وقت مرگ از جمله چيزهايى است كه اخبار مستفيض و مشهور درباره آن وارد شده و نزد شيعه در غايت اشتهار است، و انكار چنين چيزى به محض استبعاد اوهام از روش اخيار به دور است، اما جستجو و كاوش از چگونگى حضور آنان لزومى ندارد بلكه در اين مورد و امثال آن، ايمان به اجمال آن به دليل وجود رواياتى كه از آنان عليهم السلام صادر شده كافى است. (1)
2 - علامه طباطبائى رحمه الله گويد: اين معنى (حضور ائمه عليهم السلام) جدا به طرق بسيارى از ائمه اهل بيت عليهم السلام روايت شده است. (1) 3 - شيخ حر عاملى رحمه الله گويد: احاديث در اين موضوع (حضور ائمه عليهم السلام) بيش از حد شمار است و از حد تواتر گذشته و دلالت آن قطعى است. (2) 4 - علامه فيض كاشانى رحمه الله گويد: اين رؤيت در عالم برزخ است نه در عالم حس، و اين حقيقت است كه مجازى در آن به كار نرفته، و مى توان گفت ديدار معصومين عليهم السلام خاص كسى است كه در دنيا به خاطر محبت شديد به آنان يا به جهت دشمنى سرسخت با آنان پيوسته به ياد آنان بوده است. و مؤيد اين مطلب اين آيه است كه مى فرمايد: وان من اهل الكتاب الا ليؤمنن به قبل موته. (3) (و هيچ يك از اهل كتاب نيست جز آن كه به او پيش از مرگش به او ايمان آورد). يعنى به حضرت مسيح - على نبينا و عليه السلام. (4) 5 - شيخ اقدم، مفيد رحمه الله گويد: گفتار در ديدن محتضرين رسول خدا صلى الله عليه و آله و سلم و امير مؤمنان عليه السلام را در وقت وفات: اين بابى است كه اهل امامت (شيعيان) بر آن اجماع دارند و روايات متواتر از امامان راستين عليهم السلام رسيده است، و از امير مؤمنان عليه السلام نقل است كه در اشعارى معروف (5) به حارث همدانى فرمود: (اى حارث همدانى هر كه بميرد مرا مى بيند...) و نيز سيد اسماعيل بن محمد (حميرى) رحمه الله در اين باره گويد:
ويراه المحتضرون حين تكون * الروح بين اللهاة والحلقوم
ومتى ما يشاء اخرج للناس * فتدمى وجوههم بالكلوم (و محتضرين در هنگامى كه روح ميان زبان كوچك و حلقوم برسد او را مى بينند، و هر گاه كه حضرتش خواهد بر مردم (دشمن) حاضر مى شود چيزى بيرون آورد گونه اى كه صورتشان با خوردن زخمها خون آلود گردد). (1) توجيه مطلب از ديدگاه شيخ مفيد و سيد مرتضى بنگر كه چگونه آن مرحوم رحمه الله مدعى اجماع و تواتر خبر در اين زمينه شده است. بنابر اين اصل مطلب از نظر عالمان شيعه و برخى اهل سنت قطعى است، واحدى از اصحاب شيعه به تأويل و توجيه اين اخبار نپرداخته اند، تنها شيخ مفيد رحمه الله بعد از عباراتى كه از ايشان نقل شده گويد: (جز اين كه در اين باره گويم: معناى ديدن محتضر آن دو بزرگوار را همان آگاهى به ثمره ولايت يا ثمره شك و عداوت درباره آنان و كوتاهى كردن در اداى حقوق آنان است...).
سيد بزرگ علم الهدى رحمه الله نيز همين را گفته است، وى گويد: (معناى من يمت يرنى آن است كه در آن حال از ثمره ولايت يا انحراف از آن حضرت آگاه مى گردد... و از آن رو اين تأويل را برگزيديم كه امير مؤمنان عليه السلام جسم است، پس چگونه هر محتضرى مى تواند او را مشاهده كند؟ در صورتى كه جسم نمى تواند در يك حالت و آن واحد در جهات مختلفه بوده باشد...). (2) گفتار برخى از علما در رد توجيه فوق من درباره اين دو مرد بزرگ مورد اعتمادى كه افتخار طائفه اماميه بلكه همه مسلمانان در تمام اعصارند نمى توانم چيزى بگويم، تنها اين را مى دانم كه اخبار
گذشته كه صراحت دارند و گوياى آنند كه پيامبر وامير مؤمنان و امامان معصوم عليهم السلام بر بالين محتضر حاضر مى شوند با گفتار و رأى آنان سازگار نيست، و نه تنها من كه گروهى از علماى بزرگ نيز به اين تأويل و توجيه معترضند، و در اينجا براى روشن شدن مطلب گفتار آنان را مى آورم:
علامه مجلسى رحمه الله پس از ذكر پنج وجه كه وجه پنجم مربوط به سيد مرتضى رحمه الله است گويد: و پوشيده نيست كه دو وجه اخير از سياق اخبار به دور است، بلكه چنين تأويلاتى در حقيقت رد اخبار و طعن در آثار است... و ممكن است آن بزرگواران را بدنهاى مثالى [و برزخى] بسيارى باشد زيرا خداوند قدرت كاملى در اختيار آنان نهاده است كه بدان سبب از ساير آدميان ممتاز گرديده اند... و شايسته تر است كه در اين گونه متشابهات تنها ايمان داشت و متعرض خصوصيات و تفاصيل آنها نشد و علم آنها را به امام عالم عليه السلام واگذارد چنان كه در اخبار تسليم آمده است. و خدا هر كه را خواهد به راه راست هدايت مى كند. (1) شيخ جليل حسن بن سليمان حلى شاگرد شهيد اول رحمهما الله پس از نقل گفتار شيخ مفيد گويد: شيخ رحمه الله به اصل حديث اعتراف دارد و آن را تصديق كرده است ولى آن را تأويل نموده به آگاهى محتضر از ثمره ولايت يا ثمره شك و دشمنى با آنان و كوتاهى در اداى حقوق آنان، آن گونه كه با نشانه هايى كه در خود مى يابد يقين به آن پيدا مى كند نه آن كه با چشم سر، شخص آنها را مى بيند و شعاع ديد او به آنها مى رسد.
به ايشان گفته مى شود: اين كه ديدار عينى آنان را با چشم سر انكار مى ورزى و گويى مراد آن نيست بلكه مراد آگاهى از ثمره ولايت يا دشمنى آنهاست، آيا
اين چيزى است مستند به برهان از كتاب و سنت كه لازم باشد در برابر آن تسليم بود و بر آن اعتماد داشت - چنان كه امام صادق عليه السلام فرموده است: (هر كه دينش را از دهان ديگران بگيرد همانها او را از دين بيرون برند، و هر كه دينش را از كتاب و سنت بگيرد كوهها از بين مى روند ولى دين او از جا حركت نمى كند) - يا آن را از غير كتاب و سنت گرفته اى؟ (1) زيرا ما اين تأويل را سازگار نمى دانيم با اخبار صحيحى كه تصريح مى كند كه مردگان هم مردگان را مى بينند و زنده ها را، و نيز زنده ها آنان را حقيقتا در بيدارى و خواب مشاهده مى كنند و خانواده خود و موجبات شادى واندوه خود به خاطر آنان را نيز مى بينند، كه روايت آنها را خواهيم آورد و اين حقيقت است نه مجاز.
و اين كه آن مرحوم ديدن آنان را با چشم سر و اتصال شعاع ديد به آنها منع نموده، پاسخش آن است كه: به فرض كه ديدار در اين عالم با اتصال شعاع از بيننده به ديده شونده صورت گيرد اما از كجا كه اين حكم در عالم بقاى پس از مرگ نيز جارى باشد؟ در صورتى كه خداى سبحان مى فرمايد: و كان الله على كل شئ مقتدرا. (2) (و خدا بر هر چيزى اقتدار كامل دارد) و مى فرمايد: و يخلق ما لاتعلمون. (3) (و چيزها مىآفريند كه شما نمى دانيد)، و در حديث اهل بيت عليهم السلام آمده است: (عظمت خدا را با عقل خود قياس مگير كه هلاك مى گردى، زيرا چگونگى قدرت خداى سبحان بر ما معلوم نيست و دانش كسى به آن نمى رسد). و اگر از اين آقا كه منكر ديدن محتضر نسبت به آن دو بزرگوار عليهما السلام است پرسيد شود كه آيا خداى سبحان قادر است است كه حجتهاى خود عليهم السلام را به محتضران در هنگام مرگ و بعد از آن بنمايد - همان گونه كه شخص خواب را
قادر ساخته كه فردى را كه زنده يا مرده است در دورترين سرزمين به صورت و قالب اصلى وى كه او را بدان شكل مى شناسد ببيند و بسا كه با او هم غذا شود و ميان آنان سخنانى رد و بدل شود كه برخى از آنها موجب علم مى شود - يا قادر نيست؟ بى شك راهى به انكار قدرت ندارد، حال كه چنين چيزى شدنى است پس تأويل و عدول از ظاهر آن بدون هيچ گونه ضرورت و امتناعى روا نيست، و از پيامبر صلى الله عليه و آله و سلم روايت است كه فرمود: (هر كه مرا ببيند حتما خود مرا ديده است، زيرا شيطان به صورت من در نمى آيد. و هر كه يكى از اوصياى مرا ببيند حتما همو را ديده، زيرا هيچ شيطانى به صورت آنان در نمى آيد). و اين حديث عام است و شامل حال حيات و ممات هر دو مى شود، و اين حديث نص در اين باب است. (1) علامه نورى رحمه الله گويد: ششمين احتمال آن است كه: مراد از حضور، برداشته شدن حجاب از ديد محتضر است كه آنان را مى بيند و آنان در جاى خود در آن عالم قرار دارند بدون آن كه حركتى از آنان صورت گيرد، مانند آن كه همه مردم در سرزمينهاى مختلف و دور از هم ستاره خاصى را در آن واحد مشاهده مى كنند... ولى با اين همه اين توجيه با اخبار گذشته سازگار نيست. (2) آرى اين توجيه با اخبار سازگار نيست، زيرا اخبار صراحت دارند در اين كه رسول خدا صلى الله عليه و آله و سلم بالاى سر محتضر مى نشيند وعلى عليه السلام پايين پا يا نزديك وى، و تعبيرهاى ديگرى از اين قبيل. و اين احاديث با اين توجيه كه (پرده از ديد محتضر برداشته مى شود و آن بزرگواران را مى بيند در حالى كه آنان در جاى خود قرار دارند و حركتى نمى كنند) سازش ندارد. (3)
محدث بزرگ و عالم آگاه سيد نعمت الله جزائرى رحمه الله پس از نقل اخبار فراوانى در اين زمينه گويد: واحدى از اصحاب ما به تأويل يا انكار اين اخبار نپرداخته است، آرى سيد اجل ما علم الهدى - كه خداوند او را غريق رحمت خود گرداند - به تأويل اين اخبار پرداخته و گويد: معناى اين كه فرموده: (هر كه بميرد مرا مى بيند) آن است كه ميت در آن حال ثمره ولايت يا ثمره انحراف از آن حضرت را مى بيند، زيرا روايت شده كه محتضر به وقت ديدن مرگ و فرا رسيدن آن چيزى را به او نشان مى دهند كه پى مى برد كه بهشتى است يا دوزخى، و عرب گاه مى گويد: فلانى را ديدم، در صورتى كه منظورش ديدن متعلقات او است از كارها و مسائل مربوطه. و اين تأويل را از آن رو اختيار كرديم كه امير مؤمنان عليه السلام جسم است پس چگونه [بر بالين همه كس حاضر مى شود و] هر محتضرى او را مى بيند؟ در صورتى كه جسم نمى تواند در حالت [و آن] واحدى در جهات مختلفى باشد، از اين رو اهل تحصيل و تحقيق گويند: ملك الموت كه قبض ارواح مى كند جنس است [نه شخص] و نمى تواند يك شخص باشد، زيرا او جسم است (1) و جسم نمى تواند در حالت واحدى در جايهاى متعددى باشد، پس اين آيه كه مى فرمايد: يتوفيكم ملك الموت. (2) منظور جنس ملك است [نه
شخص] چنان كه فرموده: والملك على ارجائها. (1) [زيرا يك ملك نمى تواند در همه جاى عالم باشد].
اين سخن مرحوم سيد است. و شگفتا از وى كه چگونه مرتكب تأويل اين همه اخبار شده است با آن كه برخى از آنها چندان صراحت دارند كه به خاطر اين دليل عقلى قابل توجيه نيستند. و ما در گذشته پاسخ اين گفتار را داديم كه شيخ معاصر ما (مرحوم مجلسى) - كه روزگارش در از باد - اين مطلب را مبتنى بر تعدد بدن مثالى دانسته است، بنابر اين على عليه السلام داراى بدنهاى چندى است كه هر بدنى در يكى از مكانهاى مختلف قرار دارد.
اما وجهى كه خود ما با استفاده از مفاهيم اخبار ترجيح مى دهيم قول به تمثل است، يعنى خداى سبحان براى محتضر رسول خدا صلى الله عليه و آله و سلم وامير مؤمنان و امامان ديگر عليهم السلام را ممثل مى سازد همان گونه كه على عليه السلام را براى اهل آسمانها ممثل ساخت هنگامى كه رسول خدا صلى الله عليه و آله و سلم ديد آن حضرت در همه آسمانها به نماز ايستاده و فرشتگان نيز به او اقتدا كرده اند، آن گاه فرمود: اين على بن ابى طالب است! من او را در زمين و انهادم و او از من در رفتن به آسمانها سبقت گرفته است! خداوند فرمود: اين شخصى است به صورت على بن ابى طالب، او را در همه آسمانها آفريدم تا فرشتگان به او بنگرند و دلهاشان كه مشتاق دوستى و ديدار على بن ابى طالب است آرام يابد.
مؤيد اين توجيه روايتى است كه كلينى رحمه الله از سدير صيرفى از امام صادق عليه السلام نقل كرده كه فرمود: (ملك الموت به محتضر گويد: ديدگانت را باز كن و بنگر، در اين حال رسول خدا صلى الله عليه و آله و سلم و فاطمه وحسن و حسين و امامان از اولاد آنان عليهم السلام براى او ممثل مى گردند). بنابر اين گاهى خود حضرتش با صورت اصلى بر بالين
برخى از محتضران حاضر مى شود و گاه با صورت تمثيلى كه شبيه صورت اصلى آن حضرت است بر بالين برخى ديگر حضور مى يابد، و اين غير از پاسخ اول است كه گفتيم با بدن مثالى است. و اين تمثل از باب روايتى است كه شيخ كلينى رحمه الله نقل نموده كه امير مؤمنان عليه السلام فرموده است: (چون فرزند آدم در آخرين روز دنيا و اولين روز آخرت قرار مى گيرد مال و اولاد و عمل او در برابرش ممثل مى گردند...). (1) در سخن مرحوم سيد جزائرى اشكالى هست كه به خواست خدا در همين باب در معناى تمثل خواهد آمد.
علامه شهيد سيد محمد على قاضى طباطبايى رحمه الله گويد: بدان كه اعتقاد به حضور پيامبر صلى الله عليه و آله و سلم وامير مؤمنان بلكه همه امامان از فرزندان او عليهم السلام بر بالين محتضر از اعتقادات فرقه اماميه و از عقايد حقه خاص آنهاست و ضرورى مذهب آنان به شمار مى رود و اين عقيده را از خاندان رسالت عليهم السلام گرفته و آموخته اند. و آن دليل عقلى كه سيد مرتضى علم الهدى رحمه الله و استاد بزرگ او شيخ مفيد رحمه الله را بر آن داشته كه دلائل نقلى وارده از امامان عليهم السلام را تأويل كنند نسبت به اجسام طبيعى مادى و مكان آنهاست و به حسب ظاهر دليل تام و بدون شك است، زيرا واضح است كه حضور يك جسم در آن واحد و حالت واحد در مكانهاى گوناگون و جهات مختلف ناممكن است، ولى چون اين مباحث در زمان مرحوم سيد جزائرى هنوز تحليل علمى نشده بود سيد جزائرى به اين تأويل دست زده است اما امروزه در جاى خود تحقيق گرديده كه حضور آن بزرگواران عليهم السلام بر بالين ميت منحصر در مكان اجسام طبيعى نيست آن گونه كه در نظر ابتدايى به ذهن مى رسد تا آن اشكال عقلى وارد آيد، بلكه ممكن است
حضور آنان در مكان اجسام لطيفه يا ارواح مجرده باشد... و آن بزرگواران به حسب نفوس قدسيه خود از قدرت و استعداد تصرف در همه مكانهاى اجسام طبيعى مادى و اجسام لطيفه و ارواح پست و متوسط و عالى برخوردارند، و به اذن خداى متعال و قدرتى كه خداوند در اختيار آنان نهاده احاطه تصرف در عالم ملك و ملكوت دارند. آرى اگر مكان منحصر در مكان جسم مادى بود اشكال عقلى مذكور وارد بود، اما چنين نيست. (1) و نيز گويد: در اينجا گفتنى است كه يكى از محققان در بيان تعدد مكانها گفتارى ارزشمند دارد كه مجالى براى ذكر مفصل آن نيست ولى به طور خلاصه چنين است: (مكانها بر شش قسم است، سه قسم آن مربوط به اجسام مادى و متوسط و لطيف است و سه قسم ديگر مربوط به ارواح پست و متوسط و عالى، و تزاحم و عدم تزاحم اجسام در اين گونه مكانها و نيز سرعت حركت و سير در آنها متفاوت است، انبيا و اولياى معصوم عليهم السلام داراى مراتب و درجاتى هستند و به حسب نفوس قدسيه خود قدرت و استعداد تصرف در همه اين گونه مكانها، و احاطه به جميع ملك و ملكوت دارند البته به اذن خداى متعال و قدرتى كه او در اختيارشان نهاده است).
پس از دقت و تأمل در گفتار اين محقق پاره اى از شبهات و اشكالاتى كه به ذهن مى رسد مانند اشكال حضور امامان عليهم السلام در آن واحد در مكانهاى گوناگون و پيمودن مسافتى در از در مدتى كوتاه و امثال اين اشكالات حل شده و شبهات بر طرف مى گردد، و به گمان من وجود اين مكانها و سرعت حركت در آنها و تفاوت آنها با يكديگر امروزه از بديهيات شمرده مى شود و بيشتر آنها از مشاهدات و حسيات است، براى توضيح و تفصيل بيشتر به كتاب (وسيلة المعاد)
تأليف علامه جليل مولى حبيب الله كاشانى مراجعه شود. (1) نظر مؤلف چون سخن بدين جا رسيد خوب است به يك نكته مهم قابل توجه اشاره كنيم و آن نكته اين است: عالم آفرينش اسرارى دارد و هر عالمى را سنتها و روشهاى ويژه خود است، عالم طبيعت تنگ ترين و پست ترين عوالم است و عالم آخرت وسيع ترين و شريف ترين عوالم و هر كدام را نظامى خاص و سنتهايى معين است.
بنابر اين نبايد ميان اين دو نظام قياس كرد و احكام هر يك را بر ديگرى جارى ساخت، زيرا از شئون اين عالم عنصرى طبيعى اين است كه وقوع يك جسم در آن واحد در مكانهاى گوناگون ناممكن است و سخن كسى كه چنين گويد بى ترديد درست است، اما اشكال آن در اين است كه نظام عالم آخرت را با نظام اين دنياى مادى قياس كرده است، در صورتى كه عالم آخرت سنتهاى خود را دار است و با سنتهاى اين دنيا در همه شئون قابل مقايسه نمى باشد، بنابر اين اشكال فوق در مورد حضور معصومين عليهم السلام به عين وجودشان بر بالين محتضر درست نيست، زيرا اين حضور در نخستين مرحله از مراحل آخرت صورت مى گيرد و از نظام اين عالم خارج است. بايد دانست كه تفاوت نظام آخرت با نظام اين دنيا در آيات و روايات معصومين عليهم السلام هم صريحا بيان گرديده است.
تفاوت نظام دنيا و نظام آخرت در آيات نظام دنيا تدريجى است: انا خلقنا الانسان من نطفة امشاج نبتليه فجعلناه
سميعا بصيرا. (1) (ما آدمى را از نطفه اى آميخته آفريديم در حالى كه او را مىآزماييم و از اين رو شنوا و بينايش ساختيم).
نظام آخرت دفعى است: فانما هى زجرة واحدة، فاذاهم بالساهرة. (2) (قيامت تنها يك نهيب است كه همگى در پهنه محشر گرد مى آيند).
نظام دنيا مرگ و فنا پذير است: وجاءت سكرة الموت بالحق ذلك ما كنت منه تحيد. (3) (و بيهوشى مرگ در رسد، اين همان است كه از آن مىگريختى).
نظام آخرت حيات دائمى است: وان الدار الاخرة لهى الحيوان لو كانوا يعلمون. (4) (و همانا سراى آخرت زنده است اگر مى دانستند).
نظام دنيا داراى منظومه شمسى است: هو الذى جعل الشمس ضياء والقنر نورا وقدره منازل لتعلموا عددالسنين والحساب... (5) (او است خدايى كه خورشيد را تابان ساخت و ماه را نورانى آفريد و براى آن جايگاههايى قرار داد تا شمار سالها و نيز حسابها را بدانيد).
نظام آخرت بدون اين منظومه است: متكئين فيها على الأرائك لايرون فيها شمسا ولازمهريرا. (6) (در آن بهشتها بر تختها تكيه زنند و در آنجا نه خورشيد بينند و نه ماه را).
تفاوت دو نظام در روايات 1 - حضرت رضا عليه السلام فرمود: خورشيد و ماه دو نشانه از نشانه هاى خدا هستند
كه به امر او در جريان و سر به فرمان اويند و نور آنها از نور عرش خداست و گرمايشان از دوزخ، چون قيامت شود نور آنها به عرش بر مى گردد و گرمايشان به آتش دوزخ، و ديگر نه خورشيدى مى ماند و نه ماهى. (1) 2 - و فرمود: وحشتناك ترين حالات اين آفريده (انسان) در سه جاست: 1) روز تولد كه از شكم مادر بيرون مى آيد و دنيا را مى بيند. 2) روز مرگ كه آخرت و اهل آن را مشاهده مى كند. 3) روز قيامت كه زنده بر انگيخته مى شود و احكام و نظاماتى را مى بيند كه در دنيا نديده است. (2) 3 - مردى گفت: اى رسول خدا، آيا در بهشت شب هست؟ فرمود: چه چيز تو را بدين سؤال وا داشته؟ گفت: اين آيه كه خداوند مى فرمايد: ولهم رزقهم فيها بكرة وعشيا. (3) (روزى آنها در بهشت صبح و شام مى رسد)، و معلوم است كه شب بخشى از صبح و شام است. رسول خدا صلى الله عليه و آله و سلم فرمود: در آنجا شب وجود ندارد و تنها نور و روشنايى هست، صبح به شام مى رسد و شام به صبح، (4) و هداياى الهى در وقت نمازهاى پنجگانه كه در دنيا در آن وقتها نماز مى خواندند به آنها مى رسد و فرشتگان [در همين اوقات] بر آنها وارد شده و سلام مى كنند. (5) 4 - در تفسير على بن ابراهيم رحمه الله آمده است: النار يعرضون عليها غدوا و عشيا. (6) (و آنان (فرعونيان) را صبح و شام بر آتش عرضه مى كنند) امام فرموده است: اين در دنيا و پيش از قيامت است، (7) زيرا در قيامت صبح و شامى
نيست، چرا كه صبح با وجود خورشيد و ماه است و در بهشت جاودان و آتش دوزخ خورشيد و ماه نيست. (1) از روايات بالا معلوم مى شود كه در قيامت بساط ماه و خورشيد برچيده مى شود در صورتى كه از مهمترين نظامهاى دنيا همين وجود ماه و خورشيد است، پس نظام آخرت با نظام اين دنيا كاملا متفاوت است و از همين رو مقايسه آنها با يكديگر درست نيست، بلكه هر كدام نظام ويژه خود را دار است.
بنابر اين از مفاهيم اخبار بسيار و نيز از برخى آيات قرآن كريم، مانند آيه 62 تا 64 سوره يونس (ألا ان اولياء الله... لهم البشرى في الحيوة الدنيا وفي الاخرة) با كمك روايات براى من چنين استفاده مى شود كه حضور پيامبر صلى الله عليه و آله و سلم وعلى و امامان معصوم از اولاد او عليهم السلام بر بالين محتضر با وجود شخصى خودشان است و با عين وجود مباركشان حضور مى يابند - گرچه چگونگى آن بر ما روشن نيست - نه به آن صورت كه آن دو عالم بزرگ سيد مرتضى و شيخ مفيد رحمهما الله تأويل كرده اند كه مراد از حضور آنان آگاهى ميت از ثمره ولايت يا ثمره دشمنى آنهاست.
و به جان خودم كه طرح ورد و تضعيف اين اخبار كه از حد تواتر گذشته است بهتر از ارتكاب چنين تأويلى است، و هنوز براى من روشن نيست كه دليل اين تأويل نسبت به احاديث صريح در اين مطلب چه بوده است؟
نظريه تمثل ورد آن اگر گفته شود: احتمال دارد كه اين اخبار را به حضور آنان عليهم السلام به صورت تمثل و عكس و صورت دانست نه به صورت حقيقى و عينى و واقعى چنان كه لفظ تمثل در برخى از روايات گذشته آمده است.
پاسخ: (اين توجيه گرچه از مرحوم علامه مجلسى رحمه الله به صورت احتمال و
امكان و از شاگرد او مرحوم سيد نعمت الله جزائرى به صورت حتم و جزم نقل شده است و سخن آنان را در گذشته آورديم، اما اين توجيه، گذشته از اين كه با اخبار گذشته منافات دارد - زيرا در آنها وارد است كه معصومين عليهم السلام با وجود عينى و شخصى خود حضور مى يابند نه با صورتى مشابه صورت آنها - با ذيل خود حديث تمثل نيز منافات دارد زيرا در آن آمده است كه به ميت گويند: اين رسول خدا و اين امير مؤمنان و فاطمه وحسن و حسين عليهم السلام اند كه رفيقان تو هستند).
بى شك اين عبارات با تمثل سازگار نيست، يعنى نمى توان به اشباه و تمثالهاى آنان گفت اين رسول خدا و... است، و نيز تمثل غير از مثول و ايستادن در برابر بيننده است، و مى توان يمثل در حديث را يمثل به صيغه مجرد خواند كه به معناى حضور عينى باشد نه تمثل. شاهد بر اين توجيه روايتى است كه در بحار از حضرت جواد عليه السلام آمده كه مردى از ياران حضرت رضا عليه السلام بيمار شد و آن حضرت از او عيادت كرد و فرمود: حالت چطور است؟ گفت: مرگ را پس از شما با چشم خودم ديدم. فرمود: چگونه ديدى؟ گفت: بسيار سخت! فرمود:
آنچه ديدى تازه آغاز آن است و مرگ برخى از حالات خود را به تو نمايانده است، مردم دو دسته اند: برخى با مردن آسوده مى شوند و برخى با مردن آنان ديگران آسوده مى گردند، پس ايمان به خدا و ولايت را تجديد كن (و شهادتين را تكرار كن) تا با مردن آسوده گردى. آن مرد چنين كرد، آن گاه گفت:
اى فرزند رسول خدا، اين فرشتگان خدايند كه با تحيتها و تحفه ها آمده اند و بر شما سلام مى كنند و در برابر شما ايستاده اند، حضرت به آنان اجازه جلوس داد و فرمود: اى فرشتگان پروردگار من، بنشينيد. سپس به بيمار فرمود: از آنان بپرس كه آيا مأمور ايستادن در حضور من هستند؟ بيمار گفت: پرسيدم و آنها گفتند: اگر همه فرشتگانى كه خدا آفريده حضور شما برسند در برابرتان خواهند ايستاد و
نخواهند نشست تا شما اجازه دهيد، خداوند آنان را چنين مأمور داشته است.
آن گاه ديده بر هم نهاد و گفت: سلام بر شما اى فرزند رسول خدا، اين شخص شماست كه در كنار محمد رسول خدا صلى الله عليه و آله و سلم و ديگر امامان عليهم السلام در برابر من ايستاده ايد. اين را گفت و ديده از جهان فرو بست. (1) شاهد از اين حديث جمله هذا شخصك ماثل لى (اين شخص شماست كه در برابر من ايستاده ايد) كه ماثل به معناى حضور شخص است و اسم فاعل از ثلاثى مجرد است. نبايد گفت كه بايد ماثل خوانده شود به صيغه فعل ماضى از باب مفاعله، زيرا ماثل در اين باب به معناى مشابهت است كه با بحث ما مناسبت ندارد. (2) از ديگر چيزهايى كه به حل مطلب كمك مى كند و حضور عينى آن بزرگواران عليهم السلام را در آن واحد در جايهاى مختلف تأييد مى نمايد اخبارى است
مشتمل بر وعده آنان به دوستان خود كه پس از مرگ به ديدار آنها خواهند شتافت و بر بالين و جنازه آنان حضور خواهند يافت، مانند حديث امام صادق عليه السلام كه: (هر كه مرا در حيات خود زيارت كند او را پس از مرگ زيارت خواهم كرد) (1). اخبار مشتمل بر حضور آنان در وقت دادن نامه هاى اعمال و در صراط و ميزان، مانند حديث امام رضا عليه السلام كه: (هر كه مرا با توجه به دورى مزار و مرقدم زيارت كند روز قيامت در سه جا نزد او خواهم رفت تا او را از اهوال آن رهايى بخشم: آن گاه كه نامه هاى اعمال به راست و چپ پراكنده شود، و نزد صراط، و نزد ميزان)، (2) و اخبار مشتمل بر حضور آنان در نزد جنازه دوستان در هر سرزمينى كه باشند مانند حديث امام كاظم عليه السلام كه: (من و ساير امامان مثل من ناگزير بر جنازه شما حضور مى يا بيم در هر سرزمينى كه باشيد، پس درباره خويشتن از خداوند پروا كنيد)، (3) و نيز اخبار مشتمل بر اين كه هر كس يكى از معصومين عليهم السلام را ببيند حتما خود او را ديده است، زيرا شيطان به صورت آنان در نمى آيد. (4) زيرا ملاك همه اين موارد يكى است، و هر گاه امكان داشته باشد كه در آن واحد بر سر جنازه هزاران نفر از دوستان يا ميليونها نفر از زائران خود در موارد سه گانه در حديث حضرت رضا عليه السلام حضور يابند با اين كه سرزمين ها مختلف است، همچنين حضورشان بر سر بالين هزاران نفر از محتضران امكان پذير است و فرقى بين اين موارد به چشم نمى خورد، زيرا حكم امثال در موارد روا و ناروا يكسان است.
محتضر در قصايد و مدايح 1 - در اشعار سيد حميرى رحمه الله كه سخن على عليه السلام به حارث همدانى رحمه الله در اين زمينه را به نظم كشيده است گذشت. (1) 2 - سيد حميرى كذب الزاعمون أن عليا * لن ينجي محبه من هنات قد وربي دخلت جنة عدن * وعفا لي الاله عن سيئاتى فأبشروا اليوم أولياء علي * وتوالوا الوصي حتى الممات ثم من بعده تولوا بنيه * واحدا بعد واحد بالصفات (دروغ گفته اند آنان كه پندارند على عليه السلام دوست خود را از وحشت قبر و قيامت نمىرهاند).
(به خدايم سوگند كه من به بهشت جاويد در آمدم و خداوند از گناهانم درگذشت).
(اى دوستان على، امروز شما را مژده باد، شما بر دوستى وصى پيامبر صلى الله عليه و آله و سلم تا دم مرگ پايدار بمانيد).
(و پس از او اولادش را يكى پس از ديگرى با ويژگيهايى كه دارند دوست بداريد).
3 - سيد حميرى احب الذي من مات من أهل وده * تلقاه بالبشرى لدى الموت يضحك
و من كان يهوى غيره من عدوه * فليس له الا الى النار مسلك (من دوستدار آن كسى هستم كه در هنگام مرگ دوستانش با روى شاد و خندان به ديدارشان مى رود).
(و هر كه دشمنان او را دوست بدارد راهى جز به آتش دوزخ ندارد).
حسين بن عون گويد: در بيمارى سيد بن محمد حميرى كه به مرگ او انجاميد به عيادت او رفتم، ديدم مشغول جان دادن است و گروهى از همسايگان عثمانى مذهبش نيز در كنار او نشسته اند. سيد حميرى بسيار زيبا رو، گشاده پيشانى و داراى بنا گوشى پهن و بزرگ بود، در آن حال نقطه سياهى مانند خالى از مركب در چهره اش نمايان شد و پيوسته زياد شد و رشد كرد تا همه چهره اش را با سياهى خود پوشاند. شيعيانى كه در آنجا بودند اندوهگين و نگران شدند و ناصبيان شاد گشتند و شروع كردند به زخم زبان زدن. چيزى نگذشت كه در همان نقطه از چهره اش روشنايى سپيدى نمودار شد و پيوسته رو به فزونى و رشد نهاد تا تمام چهره اش سپيد و روشن شد و سيد حميرى خنده اى شادمانه كرد و اشعار گذشته را خواند. (1) 4 - آيت الله سيد اسماعيل شيرازى أيها المرجى لقاه في الممات * كل موت فيه لقياك حياة ليتما عجل بي ما هو آت * علني القي حياتى في الردى فائزا منه بأوفى النعم (اى كه آرزومند ديدار تو در وقت مرگ هستند، هر مرگى كه به ديدار تو انجامد حيات و زندگى است).
(كاش مرگم كه آمدنى است هر چه زودتر فرا رسد تا زندگانى خود را با از دست دادن اين جان عاريت باز يابم و با ديدار او به كاملترين نعمتها فائز شوم) (1) علامه حاج سيد ميرزا اسماعيل شيرازى عموزاده سيد الطائفه آية الله ميرزاى شيرازى است كه در 11 شعبان در سال 1305 در كاظمين وفات يافت و دو ماه پيش از درگذشت از سامرا به كاظمين رفته بود. بدن شريفش را به نجف اشرف انتقال دادند و در آنجا به خاك سپرده شد. وى مردى عالم، فاضل، بزرگ، شاعر و اديب بود، در سامرا، در نزد عموزاده خويش ميرزاى شيرازى رحمه الله تحصيل كرد و از برترين شاگردان او به شمار بود. آن جناب اشعارى در مدح امير مؤمنان عليه السلام دارد، (2) اشعار فوق بخشى از يك قصيده غرائى است كه در مداح آن حضرت سروده و تمام آن در كتاب ارزشمند (الغدير) 6 / 31 و (سفينة البحار) 2 / 230 آمده و مطلع آن اين است:
رغد العيش فزده رغدا * بسلاف (3) منه تشفي سقمي 5 - حافظ رجب برسى إذا رمت يوم البعث تنجو من اللظى * ويقبل منك الدين والفرض والسنن فوال عليا والأئمة بعده * نجوم الهدى تنجومن الضيق والمحن فهم عترة قد فوض الله أمره * إليهم لما قد خصهم منه بالمنن أئمة حق أوجب الله حقهم * وطاعتهم فرض بها الخلق تمتحن نصحتك أن ترتاب فيهم وتنثني * إلى غيرهم من غيرهم في الأنام من؟
فحب علي عدة لوليه * يلاقيه عند الموت والقبر والكفن كذلك يوم البعث لم ينج قادم * من النار إلا من تولى أباالحسن (اگر خواهى كه در روز قيامت از شراره آتش دوزخ نجات يا بى و دين و واجبات و سنن از تو پذيرفته گردد).
(پس على و امامان پس از او را كه ستارگان هدايتند دوست بدار تا از تنگنا و محنتها رهايى يا بى).
(آنان خاندانى هستند كه خداوند امر خود را به آنان واگذارده، از آن رو كه آنان را به نعمتهاى ويژه اى مخصوص گردانيده است).
(پيشوايان حقى كه خداوند حق آنان را بر ديگران واجب ساخته و اطاعت از آنان واجبى است كه خلق با آن امتحان شوند).
(تو را پند مى دهم كه در حق آنان شك نورزى و به ديگران تمايل نيابى، ديگران كه هستند كه بخواهى به آنان دل ببندى)؟
(دوستى على ذخيره اى است براى دوست او كه در هنگام مرگ و قبر و كفن شدن ثمره آن را خواهد ديد).
(همچنين در روز حشر هيچ كس كه وارد صحراى محشر شود از آتش دوزخ رهايى نيابد جز آن كه دوستدار ابو الحسن على عليه السلام بوده است).
حافظ شيخ رجب برسى تا سال 812 حيات داشته و در حوالى همين سال در گذشته است. وى فقيه، محدث، حافظ، اديب، شاعر و نويسنده در زمينه اخبار و غير آن بود، كتاب (مشارق انوار اليقين) از او است، او منسوب است به برس دهكده اى ميان كوفه وحله. و در معجم البلدان گويد: برس سرزمينى است در بابل كه آثارى از بخت النصر در آن برجاست. (1) و ابيات مذكور در كتاب (مشارق
الانوار) او ص 245 والغدير 7 / 49 موجود است.
6 - شيخ عبد المنعم فرطوسى وحضور الوصي حق لدى الموت * عيانا بشخصه المترائي هى بشرى لمبغض ومحب * من علي بالخوف أو بالرجاء فيفوز المحب فيها بنعمى * ويخيب القالي بها بالشقاء حار همدان كل ميت يراني * في حديث لسيد الأتقياء وهو يوصي به منانا وعطفا * ملك الموت ساعة الالتقاء حين يمسي من الحنو عليه * خير ام تحنو على الابناء ويمنيه بالبقاء فيأبى * رغبا في ثواب يوم البقاء حين زفت إليه بشرى علي * بجنان الخلود عند اللقاء فتسل الروح الأمينة منه * سل رفق لشعرة برخاء وتجلى للحميري دليل * بحضور الوصي قرب الفناء حينما وجهه استحال ابتداء * لسواد من نكتة سوداء ظهرت فيه لانحراف قديم * كان منه عن منهج الاهتداء واستقامت عقيدة الحق منه * حين وافى لجعفر باستواء فتجلى منه المحيا منيرا * بعد هذا من نكتة بيضاء طبقت وجهه المبارك حتى * صار كالبدر مشرقا بالضياء مستفيقا من سكرة الموت صحوا * وهو يشدو بغبطة وهناء (كذب الزاعمون أن عليا * لاينجي محبه من بلاء) (إي وربي وردت جنة عدن * وعفا لي الأله عن أخطائي) كل هذا المأثور في الدين صدق * ويقين حق بغير افتراء (و حضور حضرت وصى در هنگام مرگ به طور عيان با شخصيت نمودار
خود مطلب حقى است).
(اين ديدار براى دوست و دشمن على عليه السلام مژدگانى و وعده اى است، دوستان را اميد و دشمنان را بيم و هراس است).
(دوستدار او در آن حال به نعمت جاويد دست مى يابد و دشمنش به شقاوت ابد دچار و زيانكار مى گردد).
(در حديث سرور اتقيا آمده است كه: اى حارث همدانى، هر كه بميرد مرا مى بيند).
(و او از روى لطف و محبت، ملك الموت را در ساعت ديدار مرگ به محتضر سفارش مى كند).
(و او مانند يك مادر دلسوز به فرزندان خود به محتضر دلسوزى مى كند).
(و او را به ماندن در دنيا تشويق مى كند ولى او نمى پذيرد به خاطر شوقى كه به ثواب روز بقا دارد).
(و اين زمانى است كه مژدگانى على عليه السلام در وقت مرگ به بهشت جاودان به او مى رسد).
(پس روح امين او به آرامى از بدنش بيرون مى رود چنان كه مويى را به نرمى [از ماست] بيرون آرند).
(و براى سيد حميرى هنگامى كه وقت مرگش فرا رسيد دليلى از حضور حضرت وصى عليه السلام تجلى كرد).
(آن گاه كه در آغاز، چهره اش از نقطه سياهى كه در آن پديدار شد دگرگون گشت).
(اين نقطه سياه به جهت انحراف وى كه در گذشته از راه حق و هدايت داشت در چهره او نمايان شد).
(ولى هنگامى كه با امام صادق عليه السلام ملاقات كرد هدايت يافت و عقيده حق در
او استوار گشت).
(از اين رو چهره اش پس از آن سياهى با پديد شدن نقطه سپيدى روشن و نورانى گرديد).
(و آن سپيدى رو به فزونى نهاد تا همه چهره اش را فرا گرفت و صورتش چون ماه درخشيد).
(او از سكرات مرگ به هوش آمد و با شادى و سرور هر چه تمام تر اين اشعار را مى سرود):
(دروغ گويند آنان كه پندارند على عليه السلام دوست خود را از بلا نمىرهاند).
(آرى، به خدايم سوگند كه به بهشت جاويد در آمدم و خداوند از خطاهايم درگذشت).
(همه اين روايات در زمينه دين، راست و يقين و حق است و ساختگى و بر بافته نيست). (1) فاضل هوشمند شيخ عبد المنعم فرطوسى از شاعران معاصر است. علامه مجاهد شهيد آية الله سيد محمد باقر صدر رحمه الله در تقريظ بر ديوان وى (ملحمة اهل البيت 1 / 7) گويد: جناب علامه جليل شاعر هوشمند شيخ عبد المنعم فرطوسى - كه پيوسته از سوى خداوند مؤيد و مسدد باد - مرا بر جزئى از ملحمه شعرى خود مطلع ساخت كه حاوى اشعارى در اصول دين و بخش مهمى از عقايد اسلامى و تعليمات عمومى شريعت درخشان اسلامى است و نيز حيات شريف رسول بزرگ اسلام صلى الله عليه و آله و سلم و معجزات و بزرگواريها و كرامات آن حضرت و سيره اهل بيت عليهم السلام و پرتوهايى از حيات، علوم، حكمتها و داده هاى فكرى و معنوى آنان را در آن به نظم كشيده است، من اين ديوان را در باب خود يگانه ديدم...
قرآن و محتضر 1 - الذين آمنوا وكانوا يتقون، لهم البشرى في الحيوة الدنيا وفي الاخرة لاتبديل لكلمات الله ذلك الفوز العظيم. (1) (آنان كه ايمان آورده و پرهيزكار بوده اند، در دنيا و آخرت آنان را بشارت است، كلمات خدا دگرگونى ندارد. اين است رستگارى بزرگ).
در (كافى) به سندش از ابان بن عثمان، از عقبه روايت است كه گفت از امام صادق عليه السلام شنيده است كه مى فرمود: هنگامى كه جان آدمى به سينه اش برسد مى بيند. گفتم: فدايت شوم، چه مى بيند؟ فرمود: رسول خدا صلى الله عليه و آله و سلم را مى بيند كه به او مى فرمايد: من رسول خدا هستم، تو را مژده باد. سپس على بن ابى طالب عليه السلام را مى بيند كه مى فرمايد: من على بن ابى طالب هستم كه او را دوست مى داشتى، آگاه باش كه امروز تو را سود خواهم رساند. گفتم: آيا احدى از مردم هست كه چنين چيزى را ببيند و باز به دنيا برگردد؟ فرمود: نه، وقتى چنين ديد براى هميشه مىميرد و اين را بزرگ مى شمارد، و اين مطلب در قرآن هست. سپس حضرت آيه بالا را قرائت فرمود.
اين مطلب از امامان اهل بيت عليهم السلام به طرق بسيار زيادى روايت شده است. (2) به روايت ابن شهر آشوب از زريق، امام صادق عليه السلام فرمود: لهم البشرى في الحياة الدنيا آن است كه رسول خدا صلى الله عليه و آله و سلم وعلى عليه السلام او را در وقت مرگ به بهشت مژده مى دهند. (3)
2 - ان الذين قالوا ربنا الله ثم استقاموا تتنزل عليهم الملائكة الا تخافوا و لاتحزنوا وابشروا بالجنة التى كنتم توعدون. نحن اولياؤكم في الحيوة الدنيا و في الاخرة ولكم فيها ماتشتهى انفسكم ولكم فيها ماتدعون. (1) (آنان كه گفتند: پروردگار ما الله است و در اين راه استقامت كردند فرشتگان بر آنان نازل مى شوند [و گويندشان] كه مترسيد و غم مداريد وشما را مژده باد به بهشتى كه وعده تان مى دادند، ما در زندگانى دنيا و آخرت دوستان شماييم، و شما راست در آن بهشت هر چه دل خواه تان باشد وشما راست در آنجا هر چه درخواست كنيد).
امام عسكرى عليه السلام از رسول خدا صلى الله عليه و آله و سلم روايت كرده كه فرمود: مؤمن پيوسته از سوء عاقبت بيمناك است و يقين به وصول به خشنودى خداوند پيدا نمى كند تا وقت جان دادن و ظهور ملك الموت بر او، زيرا ملك الموت زمانى بر مؤمن وارد مى شود كه سخت در بيمارى به سر مى برد و از آنچه به جا مىگذارد از مال و زن و فرزند سخت دل تنگ و از سختيها و عقباتى كه در پيش دارد به شدت مضطرب است و هنوز غم واندوه در دلش باقى است و همه آرزوهايى كه بدانها نرسيده از دستش رفته است. ملك الموت گويدش: چرا اين همه اندوه مى برى و غم گلويت را مىفشارد؟ گويد: احوالم پريشان است و ناكام از دنيا مى روم.
ملك الموت گويد: آيا هيچ عاقلى با از دست دادن پول سياهى در برابر هزار هزار برابر دنيا كه به دست مى آورد بيتابى مى كند؟ [گويد: نه]، ملك الموت گويد: به بالاى سرت بنگر. او مىنگرد و درجات بهشتى و قصرهايى را كه هيچ كس باورش نمى آيد و آرزوى آن را ندارد مى بيند، ملك الموت به او گويد: اين منزلها و نعمتها و اموال است و هر يك از اولاد تو كه صالح بوده با تو در اينجا
خواهد بود، آيا به اينها به جاى آنچه در دنيا دارى راضى هستى؟ گويد: آرى به خدا سوگند.
آن گاه ملك الموت گويد: بنگر، او مىنگرد و محمد وعلى و آل پاك آنها عليهم السلام را در برترين درجات بهشتى مى بيند، ملك الموت گويد: اين سروران و امامان خود را مى بينى؟ آنان در اينجا همنشين و مونس تو هستند، آيا بديشان به جاى آنچه در دنيا از آن جدا مى شوى خشنود نيستى؟ گويد: چرا به پروردگارم سوگند. امام فرمود: اين است معناى اين آيه: ان الذين قالوا ربناالله ثم استقاموا تتنزل عليهم الملائكة الا تخافوا ولاتحزنوا وابشروا بالجنة التى كنتم توعدون.
نحن اولياؤكم في الحيوة الدنيا وفي الاخرة ولكم فيها ماتشتهى انفسكم ولكم فيها ماتدعون نزلا من غفور رحيم، كه فرشتگان به آنان خطاب كنند: اموالى كه پيش رو داريد همه مال شماست، و نسبت به فرزندان و عيال و اموالى كه باز گذاشته ايد غم مخوريد كه آنچه در بهشت مى بينيد بدل آنهاست، اينها منزلهاى شماست و اينان انيس و همنشينان شمايند و ما هم در زندگى دنيا و آخرت دوستان شماييم، و هر چه در بهشت ميل كنيد براى شما آماده است و آنچه درخواست كنيد فراهم است، و همه اينها پذيرايى خداى آمرزگار مهربان است. (1) 3 - يا ايتها النفس المطمئنة ارجعى الى ربك راضية مرضية، فادخلى في عبادى وادخلى جنتى. (2) (اى جان آرام يافته، به سوى خدايت باز گرد خشنود و پسنديده، پس به ميان بندگانم درآى، و به بهشتم درآى).
سدير صيرفى گويد: به امام صادق عليه السلام گفتم: فدايت شوم اى فرزند رسول خدا، آيا مؤمن را به ناخواه او قبض روح كنند؟ فرمود: نه، چون ملك الموت براى قبض روحش بيايد وى بيتابى مى كند، ملك الموت به او گويد: اى دوست خدا بيتابى مكن، به خدايى كه محمد صلى الله عليه و آله و سلم را به حق به پيامبرى فرستاده است من از پدر دلسوز و مهربان به فرزند خود به تو دلسوزتر و مهربان ترم، ديده باز كن و بنگر، آن گاه رسول خدا صلى الله عليه و آله و سلم، امير مؤمنان، فاطمه، حسن، حسين و ديگر امامان عليهم السلام در نظر او متمثل مى شوند و ملك الموت گويد: اينان رفيقان تو هستند.
او ديده مى گشايد و به آنان مىنگرد. آن گاه به نفس او خطاب مى كند: (اى جان آرام گرفته (به محمد و خاندانش) به سوى خدايت باز گرد خشنود و پسنديده (به ولايت و ثواب) پس به ميان بندگانم (محمد و خاندانش) درآى). در اينجا است كه هيچ چيزى در نظر او محبوب تر از جان دادن و رسيدن به آن منادى نيست. (1) 4 - وان من اهل الكتاب الا ليؤمنن به قبل موته و يوم القيامة يكون عليهم شهيدا. (2) (و هيچ يك از اهل كتاب نيست مگر آن كه پيش از مرگش به او ايمان مى آورد و روز قيامت بر آنان گواه خواهد بود).
جابر از امام باقر عليه السلام روايت كند كه درباره اين آيه فرمود: هيچ كس از معتقدان اديان از گذشتگان و آيندگان نميرد جز آن كه حقا رسول خدا صلى الله عليه و آله و سلم و امير مؤمنان عليه السلام را مى بيند. (3)
نهج البلاغة و محتضر 1 - امام على عليه السلام مى فرمايد: فانكم لو قد عاينتم ما قد عاين من مات منكم لجزعتم ووهلتم وسمعتم واطعتم، و لكن محجوب عنكم ما قد عاينوا. (1) (اگر شما نيز آنچه را مردگان شما ديدند مىديديد بى شك ترس و وحشت شما را مى گرفت و گوش به حرف مى داديد و فرمان مىبرديد، ولى آنچه آنان ديده اند از شما پوشيده است).
ابن ابى الحديد در شرح آن گويد: ممكن است مراد آن حضرت آن چيزى باشد كه محتضر مى بيند از ملك الموت و ترس از وارد شدن او. و ممكن است مراد آن باشد كه حضرتش درباره خويش مى فرموده كه هيچ كس نميرد تا آن كه او را در نزد خود حاضر ببيند، (2) و شيعه معتقد به اين است و شعرى (3) را از آن حضرت نقل مى كند كه به حارث اعور همدانى فرمود:
يا حار همدان من يمت يرنى... و اين مطلب اگر حضرت درباره خويش فرموده باشد مطلب قابل انكارى نيست، و در قرآن كريم آيه اى است كه دلالت دارد بر آن كه هيچ يك از اهل كتاب نميرد تا آن كه عيسى بن مريم عليه السلام را تصديق كند و به او ايمان آورد و آن آيه اين است: وان من اهل الكتاب الا ليؤمنن به قبل موته ويوم القيامة يكون عليهم شهيدا. (4)
2 - و نيز آن حضرت مى فرمايد: و داعى لكم وداع امرء مرصد للتلاقى! غدا ترون ايامى، ويكشف لكم عن سرائرى، وتعرفوننى بعد خلو مكانى وقيام غيرى مقامى. (1) (من با شما چون مردى وداع مى كنم كه منتظر ديدار مجدد است (يا ديدار او را انتظار برند)! فردا شما روزگار مرا خواهيد ديد و اسرار من بر شما كشف مى گردد، و پس از آن كه جاى تهى كردم و ديگرى جاى مرا گرفت مرا خواهيد شناخت).
مولى صالح بر غانى در شرح اين سخن گويد: (گويند: ارصد له اى اعد، پس مرصد به معنى (مهيا شده) باشد. (2) وداع من شما را وداع كردن مردى است كه چشم به ملاقات او دارند و اصحاب او متوقع و مهياى وصل او باشند، نه وداع كسى كه ديگر ملاقات با اصحاب نكند. مى تواند ملاقات روز آخرت باشد و مى تواند مراد آن ملاقات باشد كه در ابيات مشهور به حارث همدانى گفت و در ديوان مذكور است، وهى هذه: يا حار همدان من يمت يرنى...) (3) دوستان گرامى! دوست دارم كه اين بحث را با حديث شريفى كه مناسب اين باب است و شامل بشارت و سرورى براى دوستان ائمه طاهرين عليهم السلام است به پايان برم:
ابو بصير از امام باقر يا امام صادق عليهما السلام روايت كرده كه فرمود: هنگامى كه بنده مؤمن بميرد شش صورت با او در قبر داخل مى شوند كه در ميان آنها يكى از همه زيباتر، دل انگيزتر، خوشبوتر و پاكيزه تر است. يكى در سمت راست، يكى
در سمت چپ، يكى پيش رو، يكى پشت سر، يكى پايين پا و آن كه از همه زيباتر است بالاى سرش مى نشيند. اگر مشكلى از جانب راست به او رو آورد آن كه سمت راست قرار دارد آن را دور مى سازد، و همين طور ساير جهات. آن كه از همه زيباتر است گويد: شما كيستيد؟ خداوند شما را از سوى من جزاى خير دهد! سمت راستى گويد: من نمازم، سمت چپى گويد: من زكاتم، پيش رويى گويد: من روزه ام، پشت سرى گويد: من حج و عمره ام، پايين پايى گويد: من نيكى تو به برادرانت هستم، آن گاه همگى گويند: تو خود كيستى كه از همه ما زيباتر، خوشبوتر و دل انگيزترى؟ گويد: من ولايت آل محمدم - صلوات الله عليهم اجمعين. (1) ابن ابى الحديد گويد: ابوغسان نهدى گويد: گروهى از شيعيان در رحبه كوفه بر على عليه السلام وارد شدند و آن حضرت بر روى كهنه حصيرى نشسته بود، فرمود: شما را چه به اينجا آورد؟ گفتند: دوستى تو اى امير مؤمنان. فرمود: هان بدانيد كه هر كه مرا دوست بدارد آنجا كه دوست دارد مرا ببيند خواهد ديد، و هر كه مرا دشمن بدارد آنجا كه خوش ندارد مرا ببيند خواهد ديد. (2) ابو على بن را شد گويد: گروهى از شيعيان در نيشابور در روزگار امام صادق عليه السلام گرد هم آمدند و از انتظار فرج سخن به ميان آوردند و گفتند: ما هر سال حقوق واجب مالى خود را نزد مولاى خود مى فرستيم، ولى اكنون مدعيان دروغگو در اين زمينه فراوان شده اند، پس بهتر است مردى مورد اعتماد را به سوى امام فرستيم تا حقيقت را براى ما روشن كند.
آن گاه مردى را به نام ابو جعفر محمد بن ابراهيم نيشابورى برگزيدند و آنچه از مال و لباس در آن سال بر آنان واجب شده بود به او دادند و مجموع آنها سى هزار دينار و پنجاه هزار درهم و دو هزار تكه پارچه و تعدادى لباسهاى ارزان و گران قيمت بود. در اين ميان پير زالى از پير زالان فاضل شيعه به نام شطيطه آمد و درهمى صحيح كه در آن يك درهم و دو دانق بود و مقدارى پارچه خام به ارزش چهار درهم به همراه داشت و گفت: جز اين مقدار، حقوقى به مال من تعلق نگرفته است، آن را به مولايم بده. ابو جعفر گفت: اى زن، من از امام صادق عليه السلام شرم مى كنم كه يك درهم و يك تكه پارچه نزد او برم. زن گفت: چرا اين كار را نمى كنى؟ خدا از حق شرم نمى كند، همين مقدار به مال من تعلق گرفته، آن را ببر اى فلانى! زيرا اگر در حالى به ملاقات خدا روم كه هيچ گونه حقى - كم يا زياد - بر عهده ام نباشد دوست دارم تا در حالى به ملاقات او روم كه حقى از جعفر بن محمد در گردنم باشد.
ابو جعفر گويد: من آن درهم را كج كرده و در كيسه اى كه چهار صد درهم مربوط به مردى به نام خلف بن موسى لؤلؤى در آن بود افكندم و آن پارچه را نيز در ميان عدلى كه سى دست لباس از آن دو برادر بلخى به نام پسران نوح بن اسماعيل بود قرار دادم، و ديگر شيعيان نيز جزوه اى در هفتاد ورق شامل مسأله هايى چند كه زير هر مسأله سفيد گذاشته شده بود و هر دو ورقى را با سه بند بسته و بر هر بندى مهر زده بودند به من دادند و گفتند: اين جزوه را با خود برده نزد امام مى روى و به او مى دهى و يك شب نزد او مى گذارى و صبح فردايش مى روى و آن را مى گيرى، اگر مهر را به حال خود ديدى كه نشكسته و نامه باز نشده، يكى از مهرها را باز كن و جواب نامه را ببين، اگر بدون آن كه مهر را شكسته و نامه را خوانده باشد جواب داده او امام است و همه اموال را به او بسپار و اگر نه آنها را به نزد خودمان باز آر.
ابو جعفر گويد: من راه افتادم و به كوفه رسيدم، ابتدا به زيارت امير مؤمنان عليه السلام رفتم، بر در مسجد پير مرد فرتوتى را ديدم كه از پيرى ابروانش بر ديدگانش افتاده و پوست صورتش چروك خورده، بردى به تن و برد ديگرى بر دوش داشت و گردا گرد او جماعتى نشسته بودند و از حلال و حرام از او سؤال مى كردند و او مطابق مذهب امير مؤمنان عليه السلام براى آنان فتوا مى داد. نام او را از حاضران پرسيدم، گفتند: ابوحمزه ثمالى است. بر او سلام كردم و نزدش نشستم. از كارم پرسيد، شرح حال گفتم، از ديدن من خوشحال شد و مرا در آغوش كشيد و پيشانيم را بوسيد و گفت: اگر همه دنيا تسخير گردد (يا خراب گردد، يا خشك و نابود گردد)، حقوق اينان (اهل بيت) به دستشان نخواهد رسيد و تو به حرمت آنان به جوارشان نائل خواهى شد.
من از اين سخن شادمان شدم و اين نخستين فايده اى بود كه در عراق ديدم.
من در كنار آنان نشستم و مشغول به گفتگو شدم كه ابوحمزه چشمان خود را گشود و نگاهى به خلق انداخت و گفت: آيا آنچه من مى بينم شما هم مى بينيد؟
گفتيم: چه ديدى؟ گفت: شتر سوارى را مى بينم. آنجا را نگاه كرديم مرد شتر سوارى را ديديم، پيش آمد و شتر را خوابانيد و بر ما سلام كرد و نشست. شيخ از او پرسيد: از كجا مى آيى؟ گفت: يثرب (مدينه). گفت: چه خبر دارى؟ گفت:
جعفر بن محمد عليه السلام درگذشت. با شنيدن اين خبر كمرم شكست و با خود گفتم:
حالا به كجا روم؟ ابوحمزه گفت: به چه كسى وصيت كرده است؟ گفت: به سه نفر: اول ابو جعفر منصور، دوم به پسرش عبد الله سوم به پسر ديگرش موسى.
ابوحمزه خنديد و رو به من كرد و گفت: غم مدار كه امام را شناختم. گفتم:
اى شيخ، چگونه؟ گفت: وصيتش به ابو جعفر منصور از روى تقيه بوده و پوششى بر امام است، و با وصيتش به هر دو پسر بزرگتر و كوچكتر عيب پسر بزرگتر را بيان داشته و نص بر امامت پسر كوچكتر نموده است. گفتم: از كجا بايد چنين
دانست؟ گفت: حديث پيامبر صلى الله عليه و آله و سلم كه فرمود: (اى على، امامت در فرزند بزرگتر توست تا زمانى كه داراى عيبى نباشد)، و چون مى بينيم كه امام صادق عليه السلام به فرزند بزرگتر و كوچكتر وصيت كرده پى مى بريم كه بدين وسيله عيب پسر بزرگتر را بيان داشته و نص بر پسر كوچكتر نموده است، پس به نزد موسى برو كه او صاحب اين امر است.
ابو جعفر گويد: پس با امير مؤمنان عليه السلام وداع كردم و با ابوحمزه نيز وداع كرد به سوى مدينه رهسپار شدم. بارو بنه خود را به يكى از كاروانسراها بردم و به مسجد رسول خدا صلى الله عليه و آله و سلم رفته زيارت كردم و نماز خواندم و بيرون شدم. از اهل مدينه پرسيدم: جعفر بن محمد به چه كسى وصيت كرده است؟ گفتند: به فرزندش عبد الله افطح. گفتم: او فتوا مى دهد؟ گفتند: آرى. به سوى او حركت كردم، به در خانه رسيدم، در آنجا خدمتكارانى ديدم كه بر در خانه امير شهر آن اندازه خدمتكار نبود. اين را ناپسند دانستم ولى با خود گفتم: نبايد درباره امام چون و چرا كرد. اجازه خواستم، غلام داخل شد و بيرون آمد و پرسيد: از كجا مى آيى؟
من باورم نشد و با خود گفتم: به خدا سوگند كه اين صاحب من نيست. باز گفتم:
شايد تقيه مى كند. به غلام گفتم: بگو: فلان شخص خراسانى است. وى رفت و آمد و به من اجازه ورود داد. داخل شدم، او را در بالاى مجلس ديدم كه بر روى تخت بزرگى نشسته و خدمتكارانى چند در برابر او ايستاده اند. گفتم: اين ديگر بزرگتر است! مگر امام روى تخت مى نشيند؟! باز گفتم: اين هم فضولى است كه نيازى به آن نيست، امام هر كار بخواهد مى كند. پس بر او سلام كردم، وى مرا به خود نزديك ساخت و با من دست داد و مرا نزديك خود نشاند و سؤالاتى چند به اصرار از من نمود، آن گاه گفت: براى چه آمده اى؟ گفتم: براى پرسيدن چند مسأله و مى خواهم به حج بروم. گفت: هر چه خواهى بپرس.
گفتم: در دويست درهم چقدر زكات است؟ گفت: پنج درهم.
گفتم: در صد تا چقدر؟ گفت: دو درهم و نيم. (1) گفتم: خوب است مولاى من، در پناه خدا باشيد، نظرتان درباره مردى كه به زنش گويد: (تو به تعداد ستارگان آسمان مطلقه اى) چيست؟ گفت: به اندازه رأس جوزا كافى است يعنى سه بار.
با خود گفتم: اين مرد چيزى نمى داند. پس برخاستم و گفتم: فردا خدمت سرورم خواهم رسيد. گفت: اگر حاجتى داشتى ما كوتاهى نمى كنيم.
از نزد او بازگشتم و نزد ضريح پيامبر صلى الله عليه و آله و سلم رفتم و خود را روى قبر حضرتش افكندم و از سفر زيانبار خود گلايه نمودم و گفتم: اى رسول خدا، پدر و مادرم فدايت، با اين مسائلى كه همراه دارم به نزد كه بروم؟ به نزد يهود يا نصارا يا مجوس يا فقهاى ناصبى؟ به كجا اى رسول خدا؟ پيوسته مى گريستم و از او يارى مى خواستم، ناگاه ديدم شخصى مرا تكان مى دهد، سر از روى قبر آن حضرت برداشتم غلام سياهى را ديدم كه جامه اى ژنده بر تن و عمامه اى كهنه بر سر داشت، به من گفت: اى اباجعفر نيشابورى، مولايت موسى بن جعفر عليه السلام به تو مى گويد: نه به نزد يهود برو و نه نصارا و نه مجوس و دشمنان ناصبى ما، به سوى من بيا كه من حجت خدايم، من روز گذشته پاسخ سؤالات در جزوه و همه نيازهاى تو را دادم، آن جزء و آن درهم شطيطه را كه يك درهم و دو دانق در آن است و در كيسه چهار صد درهمى لؤلؤى قرار دارد و آن مقدار پارچه او را كه در عدل آن دو برادر بلخى است برايم بياور.
با شنيدن اين سخنان عقل از سرم پريد، به كاروانسرا نزد بارو بنه خود رفته آن را گشوده و آن جزوه و كيسه و عدل را برداشته به منزل امام رفتم، حضرتش در خانه اى بود خراب كه بر در آن هيچ كس نبود و آن غلام را بر در خانه ديدم،
چون مرا ديد پيشاپيش من داخل شد و من هم با او داخل شدم، آقاى خود را ديدم بر حصير نشسته و فرشى يمانى به زير داشت، تا چشم حضرتش به من افتاد خنديد و فرمود: (نا اميد مشو، چرا مىترسى؟ نه به سوى يهود و نه نصارا و نه مجوس برو، من حجت خدا و ولى اويم، مگر ابوحمزه بر در مسجد كوفه تو را با جريان كار من آشنا نساخت)؟
اين سخن به بصيرت من افزود و امر او برايم محقق شد. آن گاه فرمود: كيسه را بده. كيسه را دادم، آن را گشود و دست در آن كرد و درهم شطيطه را بيرون آورد و فرمود: درهم او همين است؟ گفتم: آرى. عدل را گرفت و گشود و پارچه پنبه اى شسته را كه بيست ذرع بود از آن بيرون آورد و به من فرمود: سلام فراوان به آن زن برسان و به او بگو: من پارچه ات را جزء كفن خود قرار دادم و اين پارچه را از كفن خود براى تو فرستادم كه از پنبه قريه خودمان (صريا) است كه قريه فاطمه عليها السلام است، و بذر پنبه آن را خود آن حضرت با دست شريف خويش براى كفن اولاد خود مى كاشته و خواهرم حكيمه دختر ابو عبد الله (امام صادق) عليه السلام آن را بافته و آن حضرت با زحمت دست خويش براى كفن خود قرار داده است، آن را جزء كفن خود قرارده.
سپس فرمود: اى معتب، كيسه اى را كه خرجى ما در آن است بياور. آن را آورد، حضرت درهمى در آن افكند و چهل درهم از آن بيرون آورد و فرمود:
سلام مرا به او برسان و بگو: از روزى كه ابو جعفر با اين كفن و درهمها وارد مى شود نوزده شب زنده خواهى بود، شانزده درهم آن را خرج كن، و بيست و چهار درهم ديگر را بابت صدقه و حقوق مالى لازم بده، و من خود بر تو نماز خواهم گزارد.
سپس به من فرمود: وقتى مرا در آنجا ديدى مطلب را پوشيده دار كه براى بقاى تو بهتر خواهد بود، و اينك اين مهرها را بگشا، ببين آيا پاسخ تو را داده ايم
يا نه، پيش از آن كه درهمهاى آنها را بياورى همان گونه كه به تو سفارش كرده اند زيرا تو پيك آنها هستى.
به مهرها نگريستم ديدم همه سالم است، از وسط آنها يكى را گشودم ديدم زير آن نوشته: (عالم عليه السلام چه گويند درباره مردى كه گفته: براى خدا نذر كردم كه هر مملوكى را كه در قديم تحت ملك من بوده آزاد كنم، با آن كه او را جمعى از مملوكهاست)؟ در زير آن پاسخ موسى بن جعفر عليه السلام چنين بود: (بايد مملوكهايى را كه از شش ماه پيش در ملك او در آمده اند آزاد كند. دليل درستى اين قول اين آيه است: (ماه را منزلگاههايى چند مقدر داشتيم تا آن كه مانند شاخه خشكيده قديمى درخت خرما (باريك و زرد رنگ) گردد)، (1) زيرا فاصله ميان شاخه خشكيده قديمى درخت خرما با شاخه جديد تازه آن شش ماه فاصله مى باشد).
مهر ديگرى را گشودم در آن چنين يافتم: (عالم عليه السلام چه گويند درباره مردى كه گفته: سوگند مىخورم كه مال بسيارى را صدقه خواهم داد. او بايد چقدر صدقه دهد؟) به خط حضرت در زير آن پاسخ آمده بود: (اگر شخص قسم خورنده داراى دينار است هشتاد و چهار دينار، و اگر داراى درهم است هشتاد و چهار درهم، و اگر داراى گوسفند است هشتاد و چهار گوسفند، و اگر داراى شتر است هشتاد و چهار شتر صدقه دهد. دليلش اين آيه است: (همانا خداوند شما را در جايهاى بسيارى و نيز در روز حنين يارى داد). (2) من جنگهاى رسول خدا صلى الله عليه و آله و سلم در پيش از نزول اين آيه را شمردم هشتاد و چهار جنگ بود).
باز مهر ديگرى را گشودم زير آن نوشته بود: (عالم عليه السلام چه گويند درباره مردى كه قبرى را شكافته و سر ميت را بريده و كفن او را برداشته است)؟ پاسخ به
خط حضرت چنين نوشته بود: (دست وى به خاطر برداشتن كفن از داخل حرز بايد قطع شود. و صد دينار به خاطر بريدن سر ميت از وى گرفته شود، زيرا اين ميت به منزله جنين در شكم مادر است كه هنوز روح در او دميده نشده باشد، پس بيست دينار براى نطفه، بيست دينار براى علقه، بيست دينار براى مضغه، بيست دينار براى گوشت و بيست دينار براى آن كه خلقتش تمام شده بود، و اگر روح داشت همه هزار دينار را از او مى گرفتيم. البته بايد وارثان ميت چيزى از اين پولها را نگيرند بلكه بايد آنها را از سوى ميت صدقه داد يا حج گزارد يا در راه جهاد مصرف نمود، زيرا اين مصيبت پس از مرگ بر جسم او وارد شده (و متعلق به خود او است نه وارثانش).
من با مشاهده اين امور فورا به كاروانسرا رفتم و مال و اجناس را نزد امام عليه السلام بردم و در خدمت حضرت ماندم و ايشان در آن سال حج گزارد و من هم در همان كاروان بودم، روزى در خيمه آن حضرت و روزى در خيمه پدرش بودم.
سپس به خراسان بازگشتم، مردم به استقبال من آمدند وشطيطه هم در ميان آنها بود. همگى بر من سلام كردند، من در ميان آن جمع رو به شطيطه كرده و در حضور همه داستان را باز گفتم و آن پارچه و درهمها (ى امام) را به او دادم، نزديك بود از خوشحالى زهره اش بتركد، و به آن شهر از شيعيان كسى داخل نشد جز آن كه به منزلت او حسد يا غبطه مى برد. من آن جزوه را به آنان دادم، آنها مهرها را شكستند و پاسخها را در زير پرسشهاى خود يافتند.
شطيطه نوزده روز زنده بود و سپس درگذشت - خدايش رحمت كند -.
شيعيان براى نماز بر او ازدحام كردند، آن گاه حضرت ابو الحسن عليه السلام را بر شترى اصيل و نجيب ديدم كه از آن فرود آمد و لگامش به دست گرفت و همراه آن جماعت بر آن زن نماز گزارد، و در هنگام سرازير كردن او در قبر حضور داشت و قدرى از تربت قبر امام ابو عبد الله الحسين عليه السلام در قبر او پاشيد. چون از كار او
فارغ شد بر شتر سوار شد و آن را به سوى بريه راند و فرمود: (يارانت را آگاه كن و سلام مرا به آنان برسان و بگو: من و ديگر امامان اهل بيت ناگزير بر جنازه هاى شما در هر شهرى كه باشيد حاضر مى شويم، پس درباره خويشتن از خدا پروا كنيد، و اعمال نيك به جا آوريد تا ما را بر نجات خود و آزاديتان از دوزخ يارى دهيد).
چون حضرت بازگشت من آن جماعت را آگاه كردم، آنان حضرتش را از دور ديدند كه بر شتر مى رفت و آنان از غم آن كه نتوانستند حضرتش را ببينند نزديك بود قالب تهى كنند. در اين داستان دلايل و نشانه هايى چندى نهفته كه براى اهل تأمل و ذكر، حجت كافى است. (1)
فصل 2 حقيقت صراط و منزلت على و امامان معصوم عليهم السلام در اين رابطه 1 - مفضل بن عمر گويد: از امام صادق عليه السلام درباره صراط پرسيدم، فرمود:
صراط راه به سوى معرفت خداست، و آن دو صراط است: صراطى در دنيا و صراطى در آخرت، صراط در دنيا امامى است كه اطاعتش واجب است، هر كه او را در دنيا شناخت و از هدايت او پيروى كرد از پل صراطى كه در آخرت روى دوزخ كشيده شده است مىگذرد، و هر كه در دنيا او را نشناخت قدمش از صراط در آخرت مىلغزد و در آتش دوزخ سرنگون مى گردد. (1) 2 - ابو مالك اسدى گويد: از امام باقر عليه السلام درباره اين آيه سؤال كردم: وان هذا صراطى مستقيما فاتبعوه ولاتتبعوا السبل (2) (و اين راه راست من است، از آن پيروى كنيد و از ديگر راهها پيروى نكنيد)، امام باقر عليه السلام دست چپ خود را گشود و دست راست خود را در آن دور گرداند و فرمود: ماييم راه راست خدا... (3) يكى از محققان در پاورقى بحار گويد: اين اشاره بدان است كه تعدد ائمه عليهم السلام
منافات ندارد با اين كه همگى راهند (1).
3 - امام صادق عليه السلام در حديثى فرمود: امير مؤمنان عليه السلام فرمود: خداوند اگر مى خواست بى شك خود را [بدون واسطه] به بندگان مى شناساند، ولى ما را ابواب و صراط و راه و وجه خود كه از آنجا به او رو كنند قرار داده است، پس هر كه از ولايت ما روى گرداند يا ديگران را بر ما برترى دهد چنين كسانى از صراط بر كنارند... (2) 4 - امام عسكرى عليه السلام فرمود: صراط مستقيم دو صراط است، صراطى در دنيا و صراطى در آخرت، اما صراط مستقيم در دنيا آن است كه از غلو فروتر و از تقصير فراتر است وراست و معتدل بوده و به كمترين باطلى مايل نيست. و اما صراط در آخرت راه مؤمنان به بهشت است كه مستقيم است به گونه اى كه مؤمنان از بهشت به سوى آتش و غير آن هر چه جز بهشت باشد تمايل نمى يابند. (3) 5 - ابوحمزه ثمالى گويد: از امام صادق عليه السلام از اين آيه پرسيدم: قال هذا صراط على مستقيم. (4) (خدا گفت: اين است راه راست كه (نماياندن و نگاهداشت آن) بر من است. فرمود: به خدا سوگند على عليه السلام است، و به خدا سوگند او است ميزان و راه راست. (5) طبرى در تفسير خود گويد: قراء سبعه (صراط) با تنوين ومرفوع و (على) با فتحه لام خوانده اند، ويعقوب، ابو رجاء، ابن سيرين، قتاده مجاهد وابن ميمون
(على) با كسره لام به صورت وصف براى صراط خوانده اند. (1) وعلامه مجلسى رحمه الله گويد: ظاهرا (على) به جر به خاطر اضافه صراط به آن است (صراط على)، تأييد آن روايت قتاده از حسن بصرى است كه گفت: وى اين حرف (كلمه) را چنين مى خواند: هذا صراط على مستقيم. (2) 6 - ابو بصير گويد: امام صادق عليه السلام فرمود: صراطى كه ابليس گفت: (هر آينه من بر سر راه راست آنان مى نشينم) (3) على عليه السلام است. (4) 7 - رسول خدا صلى الله عليه و آله و سلم فرمود: به عزت و جلال پروردگارم سوگند كه او (على عليه السلام) باب خداست كه جز از آن بر خدا در نيايند، و او صراط مستقيم است، و اوست آن كه خداوند در روز قيامت از ولايت او سؤال مى كند. (5) 8 - فيض كاشانى رحمه الله گويد: اميرمؤمنان عليه السلام فرمود: (هر كتابى را برگزيده اى است، و برگزيده اين كتاب حروف تهجى است). و از اسرار غريب در اين مقطعات آن است كه آنها پس از تركيب و حذف مكررات اين جمله را تشكيل مى دهد: على صراط حق نمسكه، يا: صراط على حق نمسكه (على راه حق است، يا: راه على حق است كه ما آن را نگاه مى داريم). (6)
9 - امام صادق عليه السلام در دعايى عرضه مى دارد: پروردگارا، ما ايمان آورديم و از مولا و ولى و راهنما و فراخوان ما و ساير مردمان (به سوى تو) و صراط مستقيم وراست تو و حجت و راه تو، همان كه خود و پيروانش از روى بصيرت و آگاهى به سوى خود فرا مىخوانند پيروى نموديم. پاك و منزه است خداوند از شركى كه مردم به ولايت او مى آورند و از اين الحاد كه به جاى او دوستان نزديك ديگرى مى گيرند. خداوندا، من گواهى مى دهم كه او است امام راهنماى ارشاد كننده رشد يافته على اميرمؤمنان كه او را در كتاب خود نام بردى و فرمودى:
وانه في ام الكتاب لدينا لعلى حكيم (1) (و همانا او در ام الكتاب در نزد ما على حكيم است)، نه در امامت براى او شريكى مى سازم، و نه جز او دوست همدلى فرا مى گيرم. (2) 10 - ابو بصير از امام صادق عليه السلام روايت كرده كه فرمود: مردم بر چند طبقه و نوع از صراط مىگذرند، و صراط از مو و تيزى لبه شمشير باريك تر است، برخى مانند برق مىگذرند، برخى مانند دويدن اسب، برخى به طور خزنده بر روى شكم و دستها، برخى پياده و برخى آويزان كه آتش به قسمتهايى از بدنشان مى رسد و قسمتى ديگر را آسيب نمى رساند. (3) 11 - پيامبر صلى الله عليه و سلم فرمود: چون خداى متعال همه آفريدگان را از گذشته و آينده در صحراى محشر برانگيزد منادى پروردگارمان از زير عرش خدا صدا مى زند: اى گروه آفريدگان، ديده ها فرو خوابانيد تا فاطمه دخت محمد سرور زنان جهان بر صراط بگذرد. همه آفريدگان ديده ها فرو مىنهند و فاطمه از صراط مىگذرد، هيچ كس در قيامت نمى ماند جز آن كه ديده فرو مىنهد مگر
محمد وعلى وحسن و حسين و اولاد طاهرينشان كه اولاد فاطمه هستند. چون حضرتش به بهشت در آيد دامن چادرش بر روى صراط كشيده بماند، يك سر چادر به دست او است در بهشت، و سر ديگر آن در پهنه قيامت گسترده است، آن گاه منادى پروردگارمان صدا مى زند: اى دوستان فاطمه، به تارهاى چادر فاطمه سرور زنان بهشتى بياويزيد! پس دوستى از دوستان فاطمه نماند جز آنكه به تارى از چادر او درآويزد تا آن كه هزاران هزار گروه بدان درآويزد. پرسيدند:
هر گروه چند نفرند؟ فرمود: هزار هزار، كه همگى در پناه آن از آتش دوزخ نجات يابند. (1) گفتار عالمان در معناى صراط 1 - شيخ صدوق رحمه الله گويد: اعتقاد ما در صراط آن است كه آن حق است و پل دوزخ است و عبور همه خلايق بر آن است، خداوند فرموده: وان منكم الا واردها كان على ربك حتما مقضيا (2) (هيچ يك از شما نيست جز آن كه وارد آن (دوزخ) خواهد شد، كه اين كارى حتمى و بايستنى بر خداى توست). صراط به معنايى ديگر نام حجتهاى خداست، پس هر كه در دنيا آنان را (به امامت) بشناسد و از آنان پيروى كند خداوند پروانه عبور از صراطى را كه در قيامت پل دوزخ است به او عطا فرمايد. پيامبر صلى الله عليه و آله و سلم به على عليه السلام فرمود: اى على، چون روز قيامت شود من و تو و جبرئيل بر صراط مىنشينيم، و هيچ كس از صراط عبور نكند مگر كسى كه برات ولايت تو را با خود داشته باشد. (3) 2 - شيخ مفيد رحمه الله در شرح سخن صدوق رحمه الله گويد: صراط در لغت به معناى راه
است، از همين رو دين را صراط نامند، زيرا راه به سوى ثواب است، و نيز به همين دليل ولايت اميرمؤمنان و امامان از اولاد او عليهم السلام را صراط گفته اند، و از همين معناست فرمايش اميرمؤمنان عليه السلام كه: (من صراط مستقيم خدا و دستاويز ناگسستنى او هستم)، مراد آن است كه شناخت و دست زدن به دامن او راه به سوى خداست. و در خبر آمده است كه در روز قيامت راه به سوى بهشت مانند پلى است كه مردم از روى آن عبور مى كنند، و اين همان صراطى است كه رسول خدا صلى الله عليه و آله و سلم در سمت راست و اميرمؤمنان عليه السلام در سمت چپ آن مىايستند و از سوى خداوند به آنان ندا مى رسد كه: القيا في جهنم كل كفار عنيد (1) (درافكنيد در دوزخ هر كفرورز عناد پيشه را).
و در خبر آمده است كه (در روز قيامت كسى از صراط نتواند گذشت مگر آن كس كه از على بن ابى طالب عليه السلام پروانه نجات از آتش را به همراه داشته باشد). و نيز در خبر آمده است كه صراط براى كافر از مو باريكتر و از لبه شمشير تيزتر است، و مراد آن است كه در قيامت از شدت ترس و بيمى كه به كافران دست مى دهد قدم هيچ كافرى بر صراط ثابت نماند و آنان بر روى صراط مانند كسى راه مى روند كه بر روى چيزى باريكتر از مو و تيزتر از لبه شمشير راه مى رود، و اين مثلى است براى سختى اى كه به كافر هنگام عبور از صراط دست مى دهد. و صراط راهى است هم به بهشت و هم به دوزخ كه بنده از آنجا به سوى بهشت رهسپار مى شود و سختيهاى آتش دوزخ را نيز مى بيند.
گاهى به راه كج نيز صراط گويند، از اين رو خداوند فرموده: وان هذا صراطى مستقيما (2) (و همانا اين راه راست من است) كه با اين آيه راه دين را كه
به پيمودن آن فرا خوانده از راه گمراهى جدا ساخته است. و نيز در فرمان عبادت به بندگان خود از دعا و تلاوت قرآن فرموده: اهدنا الصراط المستقيم (1) (ما را به راه راست هدايت كن)، و اين دلالت دارد كه غير آن راه، راه غير مستقيم است.
راه خدا دين خداست و راه شيطان راه نافرمانى و گناه است. و همان طور كه گفتيم صراط در اصل به معناى راه است. و صراط در روز قيامت همان راه به سوى بهشت و دوزخ است.
علامه مجلسى رحمه الله پس از نقل سخن بالا گويد: ضرورتى در تأويل باريك بودن صراط از مو و تيزتر از لبه شمشير بودن آن وجود ندارد، و تأويل ظواهر بسيار بدون ضرورت جايز نيست، و ما بسيارى از اخبار اين باب را در باب اين كه اميرمؤمنان عليه السلام قسمت كننده بهشت و دوزخ است خواهيم آورد. (2) 3 - علامه فيض كاشانى رحمه الله گويد: صراط راه به سوى معرفت خداى بزرگ است، خداى سبحان مى فرمايد: وانك لتهدى الى صراط مستقيم. صراط الله الذى له ما في السماوات و ما في الارض. (3) (و همانا تو به راهى راست ره مىنمايى، راه خدايى كه آنچه در آسمانها و آنچه در زمين است ملك او است). و از مباحث گذشته دانستى كه معرفت خداوند تدريجا به سبب علم و عمل و به حسب استكمالات عقلى با پيروى از سنتهاى پيامبر صلى الله عليه و آله و سلم و راهيابى به هدايت او حاصل مى شود، بنابر اين صراط بدين معنى عبارت است از علوم حقه و اعمال صالحه و خلاصه آنچه كه شرع انور شامل آن مى گردد، و هنگامى كه پيامبر صلى الله عليه و آله و سلم اين آيه را خواند: ان هذا صراطى مستقيما فاتبعوه ولاتتبعوا السبل فتفرق بكم عن سبيله. (و اين راه راست من است، از آن پيروى كنيد و از راههاى
ديگر پيروى نكنيد كه شما را از راه او پراكنده مى سازد) يك خط مستقيم كشيد و چند خط ديگر در اطراف آن رسم فرمود، اشاره به اين كه خط مستقيم همان راه راست توحيد است كه همه پيامبران و پيروانشان بدان راه رفته اند، و خطهاى كج و معوج راههاى گمراهان است.
معناى ديگر آن است كه صراط عبارت است از عالم عامل و هدايت كننده به خداوند از روى آگاهى، و خلاصه صراط يعنى انبيا و اوصيا عليهم السلام، زيرا نفوس مقدس آنان راه به سوى خداى سبحان است، و از همين رو مولايمان امام صادق عليه السلام فرمود: (صراط مستقيم اميرمؤمنان عليه السلام است).
و مولايمان اميرمؤمنان عليه السلام فرمود: (منم آن راهى كه ميان بهشت و دوزخ كشيده شده است، و منم ميزان)، پس صراط و ميزان به هر دو معناى فوق يكى هستند و تنها در اعتبار و فرض با هم فرق دارند. (1) 4 - از علامه شهرستانى رحمه الله درباره صراط سؤال شد كه مراد از مو باريكتر و از لبه شمشير تيزتر بودن آن كه در اخبار و احاديث بسيارى آمده چيست؟ آن مرحوم پس از سخن چندى گويد: صحت اين حديث مورد اتفاق همه است كه على عليه السلام تقسيم كننده بهشت و دوزخ است، و راه برتر و نمونه او تنها راهى است كه به بهشت و رضوان الهى مى انجامد، و براى آگاهان معلوم است كه راه و روش على عليه السلام از مو باريكتر بوده است، زيرا حضرتش در بخشش از بيت المال ميان بزرگان صحابه مانند سهل بن حنيف و فروترين موالى آنان مساوات برقرار مى نمود، از آستين لباسش مى بريد و لباس غلامش مى كرد، در نيمه شب توشه يتيمان و بيوه زنان را به دوش مى كشيد، تهيدستان را سير مى نمود و خود گرسنه شب را به سر مى برد، خود غذاى ناگوار مى خورد و لباس خشن مىپوشيد، در
هر جمعه اى مال خدا را ميان بندگان خدا تقسيم مى كرد آن گاه بيت المال را مىروبيد و در آن نماز مى گزارد، از درختانى كه به دست خود مىكاشت و از زور بازو مخارج زندگانى را مىگذراند، برادرش عقيل را در آن داستان مشهور به باريكتر از مو به محاسبه كشانيد و از شريح قاضى خواست كه ميان حضرتش و طرف دعوايش كه يك مرد يهودى بود در مقام محاكمه مساوات را در نظر گيرد، و موارد ديگرى از مظاهر رياضت نفس و زهد جانكاه حضرتش تا آنجا كه پيروى از او در كار امامت مسلمانان بيرون از طاقت است. و همان گونه كه راه و روش على عليه السلام باريكتر از مو بود پيروى از او نيز با توجه به لغزشگاههاى هواخواهى و شهوات پرستى و مراقبت از سلطه هاى بنى اميه كه در زير هر سنگ و كلوخى در پى دوستان و شيعيان و پيروان آن حضرت بودند به حقيقت تيزتر از لبه شمشير بود. (1) پس از ملاحظه معناى صراط در اخبار و گفتار بزرگان دين، بسيار بجاست كه سخن ذوقى ارزشمندى را از استاد بزرگ، ستاره فضيلت كه در آسمان كمال درخشيد و مقام جلال و جمال را حائز گشت، صاحب اخلاق كريمانه و كردار پسنديده، عالم دقيق و مربى شفيق خود آية الله معصومى مشهور به آخوند ملا على همدانى رحمه الله نقل كنيم تا فهم معناى آن آسان شود و روشن گردد كه همه معانى گذشته و مصاديق متعدده مشمول معناى صراط مى گردند.
آن مرحوم بسيارى اوقات در جلسات درس خود مى فرمود: الفاظ اصالة و بالذات براى معانى عامه وضع شده اند سپس در مصاديق مختلف به تناسب اصل مشترك و جامع ميان آنها استعمال مى گردند، مانند لفظ حصن (حاء، صاد، نون) كه در اصل براى حفظ وحرز وضع شده است، و اين معنى عام است براى هر چه
كه چيز ديگرى را حفظ و نگهدارى كند، بنابر اين كلمه اخلاص (شهادت به يگانگى پروردگار) حصن ناميده مى شود زيرا با رعايت شروطى كه دارد گوينده اش را از عذاب حفظ مى كند، و نيز هر زن شوهردارى را محصنه گويند زيرا شوهرى دارد كه او را حفظ مى نمايد، و نيز قفل را محصن گويند زيرا خانه را از دستبرد دزدها محافظت مى نمايد و ساير مصاديق آن نيز همين گونه است.
و مانند لفظ جن (جيم، نون مشدد) وضع شده است براى هر چيزى كه از ديده ها پنهان است، بنابر اين درختان بسيار سر به هم آورده را جنات گويند زيرا يكديگر را مىپوشانند و يا آن كه اشياء در لابلاى آنها پوشيده مى مانند، و نيز كودك در رحم مادر را جنين گويند زيرا از ديده پنهان است، و هم چنين است جن (پرى) و جن عليه الليل (شب بر او پوشيده شد) والمجنة (سپر) كه استتار و پوشش در همه آنها لحاظ گرديده است.
و مانند لفظ ميزان كه وضع شده است براى هر چيزى كه چيز ديگرى را با آن بسنجند، بنابر اين ترازوى دو كفه اى و قپان ميزان سنجش بارهاى سنگين و اجناسند، شاقول ميزان سنجش ستون و ديوار است، خط كش ميزان سنجش راست بودن خط است، علم منطق ميزان سنجش درستى و نادرستى فكر است، نحو ميزان سنجش درستى كلام از نظر تجزيه و تركيب است، و صرف ميزان سنجش سالم يا معتل بودن و مضاعف يا اجوف بودن و ساير شئون كلمه است.
از همين رو به رئيس دين و سرور موحدان و پيشواى سپيد چهرگان حضرت امام على بن ابى طالب عليه السلام ميزان گويند زيرا ولايت او ميزان سنجش اعمال است، چرا كه حضرتش معيار و مقياس در همه شئون انسانى است، عدالت حاكمان و اميران را با عدالت او و زهد زاهدان و صالحان را با زهد او مى سنجند، و به همين دليل در زيارت منقوله آمده است: السلام عليك يا ميزان الاعمال و مقلب الاحوال. شاعر گويد:
اذا ماالتبر حك على المحك * تبين غشه من غير شك وفينا الغش والذهب المصفى * على بيننا شبه المحك (هر گاه طلا را بر سنگ محك زنند بدون شك اندازه عيار وغش آن روشن مى شود، در ما نيز غش و طلاى ناب درهم آميخته است وعلى عليه السلام در ميان ما چون سنگ محك است كه عيار وجود ما را روشن مى دارد).
لفظ صراط نيز از همين قبيل است، زيرا صراط وضع شده است براى هر چيزى كه صاحبش را به مطلوبش برساند، چنان كه اين مطلب از بيان صاحب تفسير المنار استفاده مى شود، كه گويد: (گفته اند: مراد از صراط مستقيم دين يا عدل يا حدود است، و ما گوييم: صراط مجموعه چيزهايى است كه ما را به سعادت دنيا و آخرت مى رساند) (1).
از سخن صاحب مجمع البيان نيز همين مطلب استفاده مى شود، وى گويد:
(صراط راه روشن و پهناور را گويند). (2) بنابر اين صراط هر چيزى متناسب با خود آن است، بدين معنا كه هر چيزى كه سالك خود را به مطلوب وى برساند و او را به مقصودش نائل سازد همان صراط او است خواه جسمانى باشد يا غير جسمانى، از اعراض باشد يا از جواهر. پس دين صراط است، علوم حقه و اعمال صالحه صراط است، پيامبران و رسولان الهى صراطند، امام واجب الاطاعة صراط است.
و امامان معصوم عليهم السلام همه صراطند. زيرا به سوى خدا مى خوانند و بر راه رضاى خدا رهنمايى مى كنند و آنان سروران صاحب ولايت و مدافعان و حاميان و رهبران و رهنمايانند، و از همين رو در زيارت جامعه كبيره وارد است: انتم الصراط الاقوم (شماييد آن راه راست و استوار). وعلى عليه السلام صراط حق كه
خداوند زمامدار آن است مى باشد، و راه و روش او صراط است و پل دوزخ صراط است زيرا عبور كنندگان بر خود را به بهشت مى رساند و اين از الطاف و عنايات الهى است و اگر آن نبود هيچ كس از آتش دوزخ رهايى نمى يافت، بلى آن صراط از مو باريكتر و لبه تيغ تيزتر است.
اينك با يك نگاه به حديث امام صادق عليه السلام كه فرمود: صراط در دنيا امام واجب الاطاعة و صراط در قيامت پل دوزخ است و هر كه در دنيا امام را بشناسد از آن پل عبور كند و هر كه نشناسد پايش بر پل بلغزد و در دوزخ سرنگون شود، - و نگاهى به سخن علامه شهرستانى كه راه و روش على عليه السلام صراط است، مطلب به خوبى روشن مى گردد. و شايد اشاره به همين نكته باشد كه على عليه السلام فرمود:
منم صراط و پلى كه ميان بهشت و دوزخ كشيده شده است، و منم ميزان).
روى همين حساب هر چه در دنيا پيروى از على و اولاد معصومش عليهم السلام قوى تر باشد عبور از صراط قيامت آسان تر خواهد بود، و اگر بر عكس باشد عبور از آن دشوارتر است و راه آن تنگ تر. زيرا چگونگى عبور مردم از صراط قيامت بستگى به اندازه شناخت و پيروى از آن معصومين عليهم السلام دارد، برخى مانند برق مىگذرند، برخى مانند اسب دونده، برخى بر روى شكم و دست خزنده، برخى چون پياده و برخى آويزان و افتان و خيزان كه گهگاه قسمتى از بدنشان گرفتار آتش مى شود. اين را داشته باش، و بدان كه در اخبار وارد است كه مردم در روز قيامت با نور امير مؤمنان عليه السلام از صراط مىگذرند، و هيچ كس از صراط عبور نتواند كرد مگر با در دست داشتن پروانه عبور از سوى آن حضرت. و اينك برخى از آن روايات:
1 - پيامبر صلى الله عليه و آله و سلم فرمود: جبرئيل عليه السلام نزد من آمد و گفت: اى محمد، آيا تو را بشارت دهم كه به چه وسيله از صراط مىگذرى؟ گفتم: آرى، گفت: تو با نور خدا مىگذرى وعلى به نور تو مىگذرد و نور تو از نور خداست، و امت تو به
نور على مىگذرند و نور على از نور توست، (و هر كه را خدا نورى ننهاده باشد او را هيچ نورى نباشد). (1) 2 - پيامبر صلى الله عليه و آله و سلم فرمود: چون روز قيامت شود و صراط بر روى دوزخ نصب گردد، هيچ كس از آن نگذرد مگر كسى كه پروانه عبورى كه ولايت على بن ابى طالب عليه السلام در آن است همراه داشته باشد، و اين است معناى آيه وقفوهم فانهم مسئولون (2) (آنان را باز داريد كه بايد مورد پرسش قرار گيرند) يعنى پرسش از ولايت على بن ابى طالب عليه السلام. (3) 3 - ابن عباس گويد: رسول خدا صلى الله عليه و آله و سلم فرمود: چون روز قيامت شود خداوند جبرئيل و (من) محمد را بر روى صراط به پا دارد، پس هيچ كس عبور نتواند كرد مگر آن كه پروانه اى از على بن ابى طالب عليه السلام با او باشد. (4) 4 - پيامبر صلى الله عليه و آله و سلم فرمود: چون روز قيامت شود على بن ابى طالب بر فردوس - كه كوهى است مشرف بر بهشت و بالاى آن عرش خدا قرار دارد و از دامنه آن نهرهاى بهشت مىجوشد و در بهشتها پراكنده مى گردد - مى نشيند، در آنجا بر كرسيى از نور نشسته و چشمه تسنيم در برابرش جارى است، احدى از صراط نگذرد مگر آن كه پروانه اى از ولايت او و خاندانش با او باشد، حضرتش بر بهشت اشراف مى يابد و دوستانش را به بهشت و دشمنانش را در آتش دوزخ در مى آورد. (5) 5 - پيامبر صلى الله عليه و آله و سلم فرمود: معرفت آل محمد سند دورى از آتش دوزخ است، و
دوستى آل محمد پروانه عبور از صراط است، و ولايت آل محمد امان از عذاب است. (1) 6 - پيامبر صلى الله عليه و آله و سلم فرمود: دوستى على عليه السلام سند بيزارى از آتش دوزخ است. (2) 7 - رسول خدا صلى الله عليه و آله و سلم فرمود: چون خداوند اولين و آخرين را در روز قيامت جمع آورد و صراط را بر روى پل دوزخ نصب كند، احدى از آن عبور نكند مگر كسى كه سند ولايت على بن ابى طالب عليه السلام را در دست داشته باشد. (3) 8 - وكيع از ابو سعيد روايت كرده كه گفت: اى رسول خدا، معناى سند على چيست؟ فرمود: لا إله ا لا الله، محمد رسول الله، على ولى الله. (4) 9 - پيامبر صلى الله عليه و آله و سلم در حديثى طولانى فرمود: پروردگار بزرگ من به عزت خودش سوگند ياد كرده كه از عقبه و گردنه صراط كسى عبور نكند مگر آن كه سند ولايت تو و ولايت امامان از اولاد تو با او باشد. (5) 10 - رسول خدا صلى الله عليه و آله و سلم فرمود: به روز قيامت من و تو و جبرئيل بر صراط مىنشينيم، و هيچ كس بر نگذرد جز آن كس كه صراط سند ولايت تو را به همراه داشته باشد. (6) 11 - ابن عباس گويد: به پيامبر صلى الله عليه و سلم عرضه داشتم: اى رسول خدا، آيا عبور از آتش دوزخ جواز دارد؟ فرمود: آرى، گفتم: آن چيست؟ فرمود: دوستى على بن ابى طالب. (7)
12 - پيامبر صلى الله عليه و آله و سلم فرمود: هر چيزى را جوازى است و جواز عبور از صراط دوستى على بن ابى طالب است. (1) 13 - پيامبر صلى الله عليه و آله و سلم فرمود: احدى از صراط نگذرد مگر كسى كه على براى او سند عبور بنويسد. (2) 14 - پيامبر صلى الله عليه و آله و سلم فرمود: چون روز قيامت شود من وعلى بر صراط مىايستيم و هر كدام شمشيرى به دست داريم، پس هيچ كس از آفريدگان خدا از آنجا نگذرد جز آن كه او را از ولايت على سؤال كنيم، هر كه از آن بهره اى داشت نجات يابد و رستگار گردد و اگر نه گردنش را بزنيم و به دوزخش افكنيم. (3) 15 - بلال بن حمامه گويد: روزى رسول خدا صلى الله عليه و آله و سلم شاد و خندان بر ما برون شد، عبد الرحمن بن عوف برخاست و گفت: اى رسول خدا، از چه خندانيد؟
فرمود: مژده اى از پروردگارم به من رسيده، خداوند چون خواست كه على و فاطمه را به ازدواج هم در آورد فرشته اى را فرمود تا درخت طوبى را بجنباند، وى درخت را تكان داد و آن اوراقى از خود پراكند و خداوند فرشتگانى را ايجاد كرد تا آنها را گرفتند، چون روز قيامت شود آن فرشتگان در ميان خلق برخيزند و هر يك از دوستان ما اهل بيت را ببينند يكى از آن اوراق را به او دهند كه آن سند آزادى او از آتش دوزخ است و آن از سوى برادر و پسر عمويم و دخترم است كه سند آزادى مردان و زنانى از امت من از آتش دوزخ است. (2)
برات ولايت در قصائد و مدايح ابن حماد واناس يعلون في الدرجات * واناس يهوون في الدركات لايجوز الصراط الا امرؤ * من عليه ابوكم ببراة (گروهى به درجات بهشت بالا روند، و گروهى در دركات دوزخ فرو افتند، از صراط عبور نكند مگر مردى كه پدر شما برات به او بخشيده باشد).
و نيز گويد:
لايجوز الصراط الا من اعطاه * براة وبالنجاة استخصا (1) (از صراط نگذرد مگر آن كه حضرتش او را براتى داده و مخصوص به نجات گردانيده باشد).
كاتب انى وجبرئيل وانك يا اخى * يوم الحساب وذوالجلال يرانى لعلى الصراط فلا مجاز لجايز * الا لمن من ذى الجلال اتانى
ببراءة فيها ولايتك التى * ينجو بها من ناره الثقلان (1) (من و جبرئيل و تو اى برادر، در روز قيامت در حالى كه خداى ذوالجلال مرا مى بيند بر روى صراط قرار داريم و هيچ عبور كننده اى را عبور از آنجا ميسر نيست مگر آن كس كه از سوى خداى ذوالجلال نزد من آيد با سندى كه ولايت تو در آن باشد، ولايتى كه جن و انس بدان وسيله از آتش دوزخ نجات مى يابند).
حميرى ولدى الصراط ترى عليا واقفا * يدعو اليه وليه المنصورا الله اعطى ذا عليا كله * وعطاء ربى لم يكن محظورا (2) (و در نزد صراط على را بينى كه ايستاده و دوست مورد حمايتش را نزد خود فرا مى خواند. خداوند همه اين مقامات را به على بخشيده است، و بخشش پروردگار من باز داشتنى نيست).
عبدى واليك الجواز تدخل من شئت * جنانا ومن تشاء جحيما (3) (وجواز در اختيار توست، هر كه را خواهى به بهشت و هر كه را خواهى به دوزخ در مى آورى).
فصل 3 وصف حوض و منزلت امير مؤمنان عليه السلام در كنار آن شيخ صدوق رحمه الله گويد: اعتقاد ما درباره حوض آن است كه آن حق است، و پهناى آن به فاصله ميان أيله وصنعاء (1) است، و آن حوض پيامبر صلى الله عليه و آله و سلم است و در آن جامهايى به تعداد ستارگان آسمان قرار دارد، و سرپرست و مسئول آن در روز قيامت امير مؤمنان على بن ابى طالب عليه السلام است كه دوستانش را از آن سيراب و دشمنانش را از آن دور مى سازد، هر كه جرعه اى از آن بنوشد هيچ گاه تشنه نخواهد گشت. (2) 1 - ابوايوب انصارى گويد: نزد رسول خدا صلى الله عليه و آله و سلم بودم و از آن حضرت درباره حوض سؤال شد، فرمود: اينك كه درباره حوض از من پرسيديد شما را از آن خبر دهم: حوض چيزى است كه خداوند از ميان پيامبران مرا بدان گرامى داشته است، عرض آن به فاصله ميان ايله وصنعاء است، دو نهر از آب در آن مى ريزد، آبش از شير سفيدتر و از عسل شيرين تر، بسترش از مشك خوشبوست و سنگريزه هايش در و يا قوت است. پروردگارم شرط كرده است كه كسى به آن
وارد نشود مگر آنان كه داراى نيتهايى درست و دلهايى پا كند، آنان كه در حال توانگرى و فراخ دستى حقوقى را كه بر عهده دارند مى پردازند و در حال نياز و تنگ دستى حق قانونى خود را نمى گيرند، و پس از من تسليم وصى من خواهند بود. آن گاه وصى من غير شيعيان خود را از آن دور مى كند همان گونه كه آدمى شتر گر را از ميان شترهاى خود دور مى سازد. (1) 2 - عبد الله بن عباس گويد: چون سوره كوثر بر رسول خدا صلى الله عليه و آله و سلم نازل شد، على بن ابى طالب به آن حضرت گفت: اى رسول خدا، كوثر چيست؟ فرمود:
نهرى است كه خداوند مرا بدان گرامى داشته است. على گفت: اى رسول خدا، اين نهر شريفى است، آن را براى ما توصيف كن. فرمود: آرى اى على، كوثر نهرى است كه در زير عرش خدا جارى مى شود، آبش از شير سفيدتر، از عسل شيرين تر و از كره نرم تر، سنگريزه هايش زبرجد و يا قوت و مرجان، گياه هايش زعفران و خاكش مشك خوشبو، و اساس و بنيانش زير عرش خداست. آن گاه رسول خدا صلى الله عليه و آله و سلم دست بر پهلوى على اميرمؤمنان عليه السلام زد و فرمود: اى على، اين نهر از آن من و تو و از آن دوستان تو پس از من است. (2) 3 - رسول خدا صلى الله عليه و آله و سلم در حديثى طولانى فرمود: اى على، تو نخستين كسى هستى كه با من از زمين بيرون مى آيى [و تو نخستين كسى هستى كه با من بر انگيخته مى شوى]، و تو نخستين كسى هستى كه با من از صراط مىگذرى، و پروردگار بزرگ من به عزت خود سوگند خورده كه كسى از گردنه صراط عبور نكند مگر آن كه سند ولايت تو و ولايت امامان از اولاد تو را همراه داشته باشد، و تو نخستين كسى هستى كه بر حوض من وارد مى شوى، دوستانت را از آن
سيراب مى سازى و دشمنانت را از آن مىرانى، و تو يار و همراه منى آن گاه كه در مقام محمود (مقام شفاعت) بايستم، ما درباره دوستانمان شفاعت مى كنيم و شفاعت ما درباره آنان پذيرفته مى شود. و تو نخستين كسى هستى كه داخل بهشت مى شوى در حالى كه پرچم مرا به دست دارى و آن لواى حمد است كه هفتاد شكاف دارد و هر شكافى پهناورتر از خورشيد و ماه است، و تو صاحب درخت طوبى در بهشت هستى كه تنه اش در خانه تو و شاخه هايش در خانه شيعيان و دوستان توست. (1) 4 - ابوالأسود دئلى از پدرش روايت كرده كه گفت: از اميرمؤمنان على بن ابى طالب عليه السلام شنيدم كه مى فرمود: به خدا سوگند كه با همين دو دست كوتاه خود دشمنانمان را از حوض رسول خدا صلى الله عليه و آله و سلم دور مى سازم، و دوستانمان بدان در مى آيند. (2) 5 - و نيز فرمود: من با رسول خدا صلى الله عليه و آله و سلم و خاندانم بر سر حوض قرار داريم، پس هر كه خواستار ماست بايد گفتار ما را بگيرد و مانند ما عمل كند، زيرا هر خاندانى برگزيده اى دارد و ما را نيز برگزيدگانى است، و ما را شفاعتى است و دوستان ما را نيز شفاعتى است، پس براى ديدار ما بر سر حوض با هم رقابت كنيد، كه ما دشمنانمان را از آن مىرانيم و دوستان و اولياى خود را از آن سيراب مى كنيم، هر كه جرعه اى از آن بنوشد هرگز تشنه نخواهد شد، دو نهر از بهشت در حوض ما سرازير مى شود، يكى از تسنيم و ديگرى از آب زلال و گوارا، بر لبه آن زعفران روييده و سنگريزه اش لؤلؤ است و آن كوثر نام دارد. (3) 6 - رسول خدا صلى الله عليه و آله و سلم فرمود: اى على، تو برادر، وزير و صاحب لواى من در
دنيا و آخرت و صاحب حوض من هستى، هر كه تو را دوست بدارد مرا دوست داشته، و هر كه تو را دشمن بدارد مرا دشمن داشته است. (1) 7 - عبد الرحمن بن قيس رحبى گويد: با اميرمؤمنان على بن ابى طالب عليه السلام بر در قصر (دارالاماره) نشسته بودم كه نور خورشيد آن حضرت را وادار كرد تا در سايه ديوار قصر پناه گيرد، همين كه برخاست تا داخل شود مردى از قبيله همدان دامن حضرتش را گرفت و گفت: اى اميرمؤمنان، مرا حديثى جامع گو تا خداوند مرا بدان سودى رساند. فرمود: مگر درباره من حديث بسيارى وجود ندارد؟ (2) (يا: مگر اين سودمندى در احاديث بسيارى نيست؟) گفت: چرا، ولى مرا حديثى گو كه خداوند بدان سودم رساند.
فرمود: دوستم رسول خدا صلى الله عليه و آله و سلم مرا فرمود كه: من و شيعيانم وارد حوض مى شويم و سيراب و روسپيد بيرون مى شويم، و دشمنانمان تشنه لب و روسياه وارد مى گردند. اين را داشته باش كه مشتى از خروار است، تو با همان كسى كه دوستش مى دارى خواهى بود و همان را كه به دست آورده اى خواهى داشت، اى برادر همدانى رهايم ساز. اين را فرمود و داخل قصر شد. (3) 8 - مردى از منافقان به حضرت رضا عليه السلام گفت: برخى از شيعيان شما بىباكانه در كوچه و بازار شراب مى خورند! و ديگرى سر راه بر حضرت گرفت و گفت:
برخى از شيعيان شما شراب مى خورند! چهره حضرت از روى شرم عرق كرد، سپس فرمود: خداوند گرامى تر از آن است كه گرمى شراب را با دوستى ما خاندان در دل مؤمن جمع آورد، آن گاه لختى صبر كرده و فرمود: و اگر يكى از آنها بدين نكبت گرفتار شد و چنين كرد بى شك پروردگارى مهربان، پيامبرى
دلسوز، امامى شناسا بر سر حوض و سرورانى براى شفاعت ايستاده را براى خود خواهد يافت. (1) 9 - رسول خدا صلى الله عليه و آله و سلم فرمود: پنج چيز درباره على به من داده شده كه از دنيا و هر چه در آن است نزد من بهتر است: 1 - او در برابر خدا دور دارنده (يا: در برابر خدا به رو درافتاده) است تا خداوند از حساب آفريدگان فارغ شود. 2 - لواى حمد به دست او است و از آدم گرفته به بعد همه در زير آن قرار دارند. 3 - او بر سر حوض مى ايستد و هر كه را از امت من [به ولايت] بشناسد سيراب مى سازد.
4 - او است كه [پس از مرگ] عورت مرا مى پوشاند و مرا به خداوند مىسپارد.
5 - من هيچ بر او بيم ندارم كه بعد از ازدواج دامن بيالايد و پس از ايمان به كفر گرايد. (2) 10 - از على عليه السلام روايت است كه رسول خدا صلى الله عليه و آله و سلم فرمود: تو نخستين كسى هستى كه به بهشت مى روى. گفتم: اى رسول خدا، پيش از شما به بهشت مى روم؟ فرمود: آرى، زيرا تو در آخرت پرچمدار منى چنان كه در دنيا پرچمدار من هستى، و هميشه پرچمدار پيشاپيش حركت مى كند. سپس فرمود: اى على، گويى تو را مى بينم كه پرچم مرا كه لواى حمد است به دست دارى و داخل بهشت شده اى، و از آدم گرفته به بعد در زير آن قرار دارند. (3) نقد احاديث حوض و پاسخ آن علامه حلى رحمه الله گويد: مطلب چهارم در اين كه آن حضرت صاحب حوض و
لواء و صراط و إذن (اجازه) است. خوارزمى از ابن عباس روايت كرده كه رسول خدا صلى الله عليه و آله و سلم فرمود: (در روز قيامت على بر سر حوض است، احدى به بهشت نمى رود مگر با اجازه على عليه السلام). و از جابربن سمره كه گفت: پرسيدند: اى رسول خدا، پرچمدار شما در آخرت كيست؟ فرمود: پرچمدار من در آخرت همان پرچمدارم در دنيا يعنى على بن ابى طالب است). و از عبد الله بن انس كه رسول خدا صلى الله عليه و آله و سلم فرمود: (چون روز قيامت شود و صراط را بر لب دوزخ نصب كنند احدى از آنجا نگذرد مگر آن كس كه نامه اى از ولايت على بن ابى طالب به همراه داشته باشد). و اخبار در اين زمينه بيش از حد شمار است. (1) فضل بن روزبهان در رد سخن علامه رحمه الله گفته است: از ضروريات دين آن است كه خود رسول خدا صلى الله عليه و سلم صاحب حوض و شفاعت عظمى و مقام محمود در روز قيامت است، اما اين كه على صاحب حوض باشد از اختراعات شيعه بوده و نقل صحيحى در اين باره نرسيده است. (2) علامه مظفر در رد سخن فضل گويد: بى شك رسول خدا صلى الله عليه و آله و سلم صاحب حوض است ولى على عليه السلام سرپرست و مأمور آن است كه صاحب آن هم محسوب مى شود چنان كه لواى پيامبر صلى الله عليه و آله و سلم يعنى لواى حمد هم در آخرت به دست على عليه السلام است چنان كه اخبار عامه گوياى همه اينها است چه رسد به اخبار خود ما. از جمله روايتى است كه حاكم از على بن ابى طلحه آورده و آن را صحيح دانسته (3) كه گويد: (امام حسن عليه السلام به معاوية بن خديج فرمود: تويى كه على عليه السلام را دشنام مىدهى؟! به خدا سوگند كه اگر او را ببينى - و باور نمى دارم كه روز قيامت او را ملاقات كنى - خواهى ديد كه بر سر حوض رسول خدا صلى الله عليه و آله و سلم
ايستاده و پرچمهاى منافقان را از آن دور مى سازد).
و ديگر حديثى است كه در (صواعق) از طبرانى آورده كه رسول خدا صلى الله عليه و آله و سلم فرمود: (اى على، در روز قيامت چوب دستى اى از بهشت با توست كه منافقان را با آن از حوض دور مى سازى).
و ديگر حديثى است كه باز در (صواعق) از احمد آورده كه رسول خدا صلى الله عليه و آله و سلم فرمود: (پنج چيز درباره على به من داده شده...) (1) كه حديث آن در شماره 9 گذشت.
و در (كنز العمال) از طبرانى از على عليه السلام آورده كه فرمود: (من با همين دو دست كوتاه خود كافران و منافقان را از حوض رسول خدا صلى الله عليه و آله و سلم دور مى سازم).
و در همان كتاب در حديثى طولانى از عمر از رسول خدا صلى الله عليه و آله و سلم آورده كه فرمود: (و تو با لواى حمد پيشاپيش من حركت مى كنى و نااهلان را از حوض من دور مى سازى).
و نيز از ابن عباس آورده كه رسول خدا صلى الله عليه و آله و سلم به على عليه السلام فرمود: (تو در روز قيامت پيشاپيش من هستى، لواى حمد را به من دهند و من به تو مى سپارم و تو نااهلان را از حوض من دور مى سازى) (2) 13 - در (لسان العرب) در ماده (صيد) گويد: در حديث آمده كه رسول خدا صلى الله عليه و آله و سلم به على عليه السلام فرمود: (تو در روز قيامت مردان نا اهل را از حوض من دورمى سازى چنان كه شتر صيد گرفته را از شتران ديگر دور مى سازند). صيد بيماريى است كه در سر شتر پيدا مى شود كه آب بينى اش روان مى گردد و شتر سر خود را بالا مى گيرد و نمى تواند با بودن اين درد، گردن خود را بگرداند. و
بعير صاد يعنى شتر صيد گرفته، چنان كه گويند: رجل مال يعنى مرد مالدار، و يوم راح يعنى روز طوفانى.
و گفته اند: اصل صاد، صيد - با كسره - است، وابن اثير گويد: و مى توان صاد - با كسره - خواند به صيغه اسم فاعل از صدى به معناى عطش، يعنى شتر تشنه.
14 - عبد الله بن اجارة بن قيس گويد: از اميرمؤمنان على بن ابى طالب عليه السلام شنيدم كه بر روى منبر مى فرمود: من با همين دو دست كوتاه خود كافران و منافقان را از حوض رسول خدا صلى الله عليه و آله و سلم مىرانم چنان كه سقايان شتران بيگانه را از آبشخوارهاى خود مىرانند. (1) ارتداد پس از رسول خدا صلى الله عليه و آله و سلم در اينجا بايد به اين نكته مهم اشاره شود كه احاديث حوض دلالت دارد بر اين كه گروهى پس از درگذشت رسول خدا صلى الله عليه و آله و سلم ارتداد مى يابند و در قيامت از حوض آن حضرت رانده مى شوند، زيرا از هنگام مفارقت رسول خدا صلى الله عليه و آله و سلم پيوسته بر ارتداد باقى مانده اند. و اينك برخى از آن احاديث:
الف) عبد الله بن مسعود رضى الله عنه گويد: رسول خدا صلى الله عليه و آله و سلم فرمود: من پيش از شما بر سر حوض وارد مى شوم و همانا مردانى از شما را نزد من آورند و همين كه دست در از كنم تا آنان را بگيرم از دست من مىربايندشان، من گويم: پروردگارا، اينان ياران منند! پاسخ آيد كه تو نمى دانى اينان چه حوادثى را پس از تو آفريدند. (2) ب) در حديث سعيد بن جبير از ابن عباس از رسول خدا صلى الله عليه و آله و سلم آمده است: آگاه باشيد كه مردانى از امت مرا آورند و آنان را به سوى چپ مى برند، من گويم:
پروردگارا، اينان اصحاب منند! پاسخ آيد كه تو نمى دانى اينان چه حوادثى آفريدند... به من گويند: اينان پس از مفارقت تو پيوسته به پشت برگشتند و از اسلام دست كشيدند. (1) روايات ديگرى نيز در اين زمينه با الفاظ نزديك به اين وارد است كه به جهت رعايت اختصار نياورديم. (2) ج) ابوالنضر مولاى عمربن ابى عبيدالله گويد: به وى خبر رسيده كه رسول خدا صلى الله عليه و آله و سلم درباره شهيدان احد فرمود: (من درباره اينان گواهى [به بهشت] مى دهم)، ابو بكر گفت: اى رسول خدا، مگر ما برادران ايشان نيستيم؟ مانند آنان اسلام آورديم و چون آنان جهاد نموديم! رسول خدا صلى الله عليه و آله و سلم فرمود: چرا، ولى نمى دانم كه پس از من چه حوادثى خواهيد آفريد. ابو بكر بسيار گريست، سپس گفت: مگر ما پس از تو زنده خواهيم بود؟! (3) بر داناى آگاه پوشيده نيست كه احاديث گذشته كه به روايات حوض مشهور است و روايات نظير آنها و روايات ديگرى كه اشاره دارد به همگونى اين امت با امتهاى سابق در عملكردها و نيز برخى از آيات قرآن كريم و برخى از خطبه هاى (نهج البلاغة) همه و همه اجمالا بر اين دلالت دارند كه گروهى پس از رسول خدا صلى الله عليه و آله و سلم مرتد شدند و به پشت و آيين جاهليت خويش بازگشتند، و اين مطلب ميان اهل سنت و شيعه مورد اتفاق است و شبهه اى در آن نيست، سخن تنها در معناى ارتداد و تعيين اهل ارتداد و توبه كنندگان از آن است. از اين رو براى استحكام اين نظريه، نخست برخى از آيات و روايات ارتداد را مانند گذشته مى آوريم، آن گاه به خواست خدا در مسأله مورد نظر بحث مى كنيم.
ارتداد در قرآن در زمينه ارتداد، آيات چندى هست كه برخى نشان از گرايش برخى از اصحاب به دوران جاهليت در زمان حيات رسول خدا صلى الله عليه و آله و سلم مى دهد مانند آيات 217 سوره بقره، 100 و 109 سوره آل عمران، 21 و 54 سوره مائده، و برخى ديگر به مسأله ارتداد پس از درگذشت رسول خدا صلى الله عليه و آله و سلم اشاره دارد مانند آيه 144 سوره آل عمران: و ما محمد الا رسول قد خلت من قبله الرسل افان مات او قتل انقلبتم على اعقابكم و من ينقلب على عقبيه فلن يضرالله شيئا وسيجزى الله الشاكرين.
(محمد پيامبرى بيش نيست كه پيامبران ديگرى نيز پيش از او درگذشتند، پس آيا اگر بميرد يا كشته شود شما عقب گرد مى كنيد (و به آيين جاهليت باز مى گرديد)؟ و هر كه عقب گرد كند هرگز هيچ زيانى به خدا نمى رساند و خداوند به زودى شاكران را جزا خواهد داد).
صاحب تفسير المنار گويد: ابن قيم گفته است: (اين آيه مقدمه و زمينه اى است براى حوادثى كه هنگام موت رسول خدا صلى الله عليه و آله و سلم رخ مى دهد، و اثر توبيخ كسانى كه در اين آيه مرتد شناخته شدند در روز وفات پيامبر صلى الله عليه و آله و سلم ظاهر شد، چرا كه گروهى مرتد شدند و اهل صدق و راستى بر دين خود پايدار ماندند تا نتيجه به نفع آنان پايان يافت). من گويم: اين كه واقعه ارتداد چند سال پيش از وفات آن حضرت رخ داده باشد با حكمت مذكور منافات ندارد، زيرا جنگ احد در سال سوم هجرى رخ داد... (1) علامه مظفر رحمه الله گويد: دليل قرآنى ارتداد اين آيه است: افان مات او قتل...
زيرا پرسش در اين آيه پرسش حقيقى نيست، زيرا اگر پرسش حقيقى باشد
مستلزم جهل خداوند است، پس مراد انكار و توبيخ اين كسان است، و بالضروره اين انكار و توبيخ مربوط به يك امر محقق خواهد بود، بنابر اين ارتداد آنها پس از مرگ پيامبر صلى الله عليه و آله و سلم امرى محقق و حتمى است، و از همين رو (انقلبتم) را به لفظ ماضى آورد تا دليل تحقق آن باشد. (1) ارتداد در نهج البلاغة على عليه السلام مى فرمايد: (... تا آن گاه كه خداوند رسول خود را به نزد خويش برد گروهى از دين بازگشتند، اختلاف آراء آنان را به تباهى كشيد، به دوستان صميمى و همراز خويش دل گرم شدند، با غير رحم و خويشاوند [رسول خدا] پيوستند، از آن سبب و وسيله اى كه مأمور دوستى با او بودند (يعنى خاندان پيامبر) دورى گزيدند و بنا را با همه پيوستگى اش از جا در آوردند و در غير جايگاه خود بنا نمودند (ولايت را به نا اهلش سپردند)، آنان معدن همه خطاها و درهاى ورود همه گمراهان به گمراهى بودند، به حيرت و سرگردانى دچار شدند، و چون فرعونيان در مستى و بى عقلى غافلانه به سر بردند. (2) ارتداد در احاديث اخبار و احاديث در اين زمينه فراوان است و همه به طور قوى مقصود را به صراحت مىرسانند تا آنجا كه علامه مظفر رحمه الله گفته است: برخى از آن اخبار مانند آيه شريفه ارتداد (آل عمران / 144) صريح در دلالت بر ارتداد [برخى از] امت پس از پيامبر صلى الله عليه و آله و سلم اند. (3) براى توضيح بيشتر رجوع شود به صحيح بخارى
8 / 148 باب حوض، و 9 / 58 باب فتن (از چاپ مصر، چاپخانه محمد على صبيح و فرزندان) و صحيح مسلم 8 / 157 باب فناء دنيا و بيان حشر (چاپ بيروت)، و ما در اينجا پاره اى از آن روايات را از دو كتاب فوق آن قسمتى را كه مورد نظر است مى آوريم:
1 - رسول خدا صلى الله عليه و آله و سلم فرمود: (برخى از مردم را از برابر من مىربايند، من گويم: پروردگارا، اين از من و امت من است! گفته شود: آيا مى دانى كه پس از تو چه كرده اند؟ به خدا سوگند آنان پيوسته عقب گرد مى كردند. (1) 2 - (من بر سر حوض ايستاده منتظر واردان هستم، مردمى را از برابر من مىربايند، من گويم: اينان امت منند! گويد: تو نمى دانى كه اينان به پشت برگشتند. (2) 3 - (من پيش از شما بر حوض وارد مى شوم، هر كه به آن وارد شود از آن بنوشد، و هر كه از آن بنوشد ديگر تشنه نگردد. همانا گروهى بر من وارد مى شوند كه هم من آنان را مى شناسم و هم آنان مرا، سپس ميان ما جدايى افكنند). و در حديث ابو سعيد خدرى اين جمله را اضافه دارد: (من گويم: اينان از منند! پاسخ آيد: تو نمى دانى اينان پس از تو چه تبديلها و تغييرها دادند، من گويم: دورى باد، دورى باد بر آنان كه پس از من تبديل و تغيير پديد آوردند). (3) 4 - (همانا شما سنتهاى پيشينيان را وجب به وجب و گام به گام پيروى مى كنيد، حتى اگر آنان به سوراخ سوسمارى در آمده باشند شما هم به دنبال آنان مى رويد). (4)
5 - (روز قيامت گروهى از يارانم بر من وارد مى شوند ولى آنان را از حوض دور مى سازند، من گويم: پروردگارا، اينان اصحاب منند! گويد: تو نمى دانى اينان پس از تو چه حوادثى پديد آوردند، اينان عقب گرد كردند و دست از اسلام كشيدند). (1) 6 - (در اين بين كه من ايستاده ام گروهى نزد من آيند، همين كه آنان را شناختم مردى از ميان ما بيرون آيد و به آنان گويد: بياييد! گويم: كجا؟ گويد: به سوى آتش، به خدا سوگند. گويم: مگر چه كرده اند؟ گويد: اينان پس از تو عقب گرد كردند و از دين دست كشيدند. و دوباره همين كار تكرار مى شود، و نمى بينم كه كسى را رهايى دهد مگر تنى چند را مانند شتران گم شده). (2) مرتدان چه كسانى بودند؟
پس از ملاحظه آيه مربوط و اخبار در ثبوت ارتداد پس از وفات رسول خدا صلى الله عليه و آله و سلم اينك وقت آن رسيده كه در اصل مسأله يعنى تشخيص مرتدان سخن گوييم كه آيا آنان بيشتر صحابه بوده اند - چنان كه ظاهر روايات حوض چنين است - يا برخى از مردم كه در عهد ابو بكر از دادن زكات خوددارى كردند و ابو بكر با آنان به جنگ پرداخت و بدين خاطر در نظر عامه اهل ارتداد به حساب مى آيند؟ با آن كه برخى از خود عامه معترفند كه آنان مرتد نبوده اند، چنان كه به خواست خدا به زودى روشن خواهد شد.
فضل بن روزبهان در رد سخن علامه حلى رحمه الله كه روايات حوض را مبنى بر ارتداد مردم پس از پيامبر صلى الله عليه و آله و سلم نقل نموده، گويد: (ما گوييم: روايتى كه در كتاب (جمع بين الصحيحين) آمده كه رسول خدا صلى الله عليه و آله و سلم فرمود كه به من گويند: (تو
نمى دانى كه اينان پس از تو چه حوادثى آفريدند)، علما اتفاق دارند كه اين روايت درباره كسانى است كه پس از وفات رسول خدا صلى الله عليه و آله و سلم مرتد شدند و آنان در زمان حيات آن حضرت از اصحاب او بودند و پس از او مرتد گشتند). (1) و نيز گويد: (مراد از آنها اهل ارتداد است كه پس از رسول خدا صلى الله عليه و آله و سلم مرتد شدند وابوبكر با آنان جنگيد). (2) وابن منظور در (لسان العرب) ماده (ردد) گويد: (و در حديث قيامت و حوض آمده است: (پاسخ آيد كه آنان پيوسته عقب گرد كردند) يعنى از بعضى واجبات تخلف كردند. و منظور ارتداد به كفر نيست، و به همين دليل اين ارتداد را به (اعقابهم) مقيد ساخته (يعنى به گذشته خويش و دوران جاهليت. بنابر اين مربوط به اكثر اصحاب نيست بلكه مربوط به عده خاصى است) زيرا احدى از صحابه پس از پيامبر صلى الله عليه و آله و سلم مرتد نشد (به اين معنا كه به دوران جاهليت بازگردد) و تنها گروهى از سركشان عرب مرتد گشتند). (3) علامه مظفر رحمه الله در رد سخن فضل بن روزبهان گويد: بى شك روايات حوض به قرائنى ناظر به اهل سقيفه است نه اهل رده، از جمله: برخى از آن احاديث دلالت بر ارتداد عموم صحابه جز شمار اندكى مانند شتران گم شده، دارد. و از جمله: تعبير برخى از آن روايات چنين است: (پيوسته عقب گرد مى كردند)، زيرا اين گونه سخن ظهور در استمرار و طول مدت ارتداد دارد، لذا با مانعان زكات و مانند آنها كه چند روزى بيش نپاييدند تطبيق نمى يابد به ويژه كه به اعتراف خود
مخالفان، آنان به اسلام بازگشتند. (1) و نيز گويد: اين تعبير سازگارى ندارد با گروهى مخصوص از باديه نشينان كه اندك مدتى پيامبر صلى الله عليه و آله و سلم را ديدند و پس از آن حضرت روزى چند مرتد شدند و سپس توبه كردند و به اسلام گراييدند. (2) و نيز گويد: بيشتر كسانى كه مخالفان، آنها را مرتد شناختند تنها كارشان اين بود كه زكات را به ابو بكر نپرداختند، و نهايت چيزى كه در اين باره مى توان گفت آن است كه اين كار حرام است نه ارتداد، و از همين رو عمر احكام اسلام را بر آنها جارى ساخت و اسيران و اموالشان را پس داد. علاوه آن كه اين روايت و امثال آن (كه گويد: رسول خدا صلى الله عليه و آله و سلم مى گويد: پروردگارا، اينان اصحاب منند) تصريح دارد كه آنان از اصحابند، و كسانى كه به پندار مخالفان مرتد شدند اگر بر ارتداد مرده اند - چنان كه ظاهر اخبار چنين است - ديگر از صحابه محسوب نمى شوند زيرا به اعتقاد مخالفان، كسى كه در حال ارتداد بميرد صحابى به شمار نمى آيد (هر چند رسول خدا را درك كرده و ايمان آورده باشد)، و اگر از ارتداد توبه كرده و مسلمان مردند ديگر مرتد نبوده و از كسانى نخواهند بود كه آنها را از سر حوض بربايند و سمت چپ برند و ميان آنان و رسول خدا صلى الله عليه و آله و سلم جدايى اندازند، پس بنابر هر يك از اين دو صورت نمى تواند مراد از اهل ارتداد در اين روايات كسانى باشند كه ابو بكر به خاطر منع زكات با آنان به جنگ پرداخت.
ممكن است كسى اشكال كند كه شما منكران نص بر اميرمؤمنان عليه السلام و كسانى را كه آن حضرت را از مقام امامت دور ساختند مرتد دانسته و با اين حال از صحابه به شمار مى آوريد! ولى اين اشكال درست نيست، زيرا معناى صحابى در
نظر ما با نظر مخالفان فرق دارد، و در نزد ما صحابى بودن مشروط به باقى بودن وى بر ايمان نيست، و تنها شرط صحابى بودن تحقق مصاحبت داشتن با رسول خدا صلى الله عليه و آله و سلم است به ويژه اگر صورتا هم بر اسلام باقى مانده باشد. (3) در ص 397 تحت شماره (ج) روايتى از كتاب (موطأ) مالك آورديم كه تصريح داشت بر تغيير عقيده اولى و امثال او. جلال الدين سيوطى در كتاب (تنوير الحوالك في شرح موطأ مالك) كه در حاشيه (موطأ) چاپ شده است گويد:
(ابن البر گفته است: اين حديث نزد همه راويان موطأ مرسل است ولى معناى آن مستند است به جهت وجود احاديث صحيح بسيارى كه در اين معنا وارد شده است). منظور از اين احاديث بسيار، روايات حوض است. و اين حديث دليل محكمى است بر آن كه ارتداد مردم پس از وفات رسول خدا صلى الله عليه و آله و سلم عمومى و شامل همه صحابه بوده - جز تنى چند انگشت شمار كه بر ايمان و اسلام ثابت ماندند - (2) نه گروهى باديه نشين كه حتى در نظر برخى از خود اهل سنت مرتد به
شمار نمى آيند. دكتر حسن ابراهيم حسن (مدير دانشگاه اسيوط و استاد تاريخ اسلام در دانشگاه قاهره) گويد: برخى از مستشرقين ارتداد بعضى از قبائل عرب از اسلام را پس از وفات رسول خدا صلى الله عليه و آله و سلم دليل آن دانسته اند كه اسلام با شمشير پيش رفته و تنها ترس از شمشير بوده كه عرب را به اين دين در آورده است. ولى حق آن است كه عربهايى كه ابو بكر با آنان جنگيد و برچسب مرتد به آنان زده شد هرگز از اسلام برنگشته بودند چنان كه از نام مرتد چنين به ذهن مى رسد، بلكه آنها دو گروه بودند: گروهى زكات ندادند بدين پندار كه زكات حقوقى بود خاص رسول خدا صلى الله عليه و آله و سلم كه به ايشان پرداخت مى شد و چون به جوار رحمت حق شتافت اين حق از گردن آنها برداشته شده و ديگر موظف نيستند آن را به خليفه آن حضرت بپردازند، و درباره همين گروه بود كه عمر با ابو بكر به خاطر جنگ با آنها درگير شد و به اين قول پيامبر صلى الله عليه و آله و سلم استناد كرد كه آن حضرت فرموده است:
(من مأمورم كه با مردم تا آنجا بجنگم كه لا إله الا الله بگويند، و هر كه اين كلمه را بگويد مال و جان خويش را از من محفوظ داشته مگر آن كه به حق ستانده شود، و حساب او با خداست) (بنابر اين ابو بكر حق نداشته آنان را كه موحد بودند و تنها زكات ندادند به قتل برساند)... اما گروه دوم از اسلام برگشتند و مسلمان نبودند...). (1) گراييده اند و تنها برادرش هارون عليه السلام بر ايمان استوار مانده است، با آن كه مى دانستند موسى زنده است، ولى امت اسلام يقين داشتند كه پيامبر صلى الله عليه و آله و سلم از دنيا رفته، و اين بيشتر زمينه هاى ارتداد را فراهم مى آورد و انحراف از اسلام را آسان تر و باور كردنى تر مى سازد. البته در اين كار عموم مردم فريب خواص را خوردند زيرا (مردم هم كيش پادشاهان خويشند) و هميشه اكثرا بى مايه و پايه هستند و در پى هر صدايى به راه مى افتند و با هر بادى به سويى مى روند و از نور علم بهره مند نبوده و به ستون محكمى متكى نيستند و خداوند در سوره انفال آيه 25 مى فرمايد: (و از فتنه اى بپرهيزيد كه تنها دامنگير ستمگران نمى شود (بلكه عموم مردم را شامل خواهد شد) و بدانيد كه كيفر خدا سخت است). (م) (2) - تاريخ الاسلام السياسى (تاريخ سياسى اسلام) 1 / 351 (*)
علامه عسكرى پس از نقل اين سخن و امثال آن گويد: از آنچه گفتيم براى پژوهشگر متتبع روشن مى شود كه آنچه اهل سنت به عنوان ارتداد در عصر ابو بكر به شمار آورده اند در واقع ارتداد از اسلام نبوده بلكه تنها مخالفت با بيعت ابو بكر و خوددارى از دادن زكات به او بوده است. (1) از توضيحات گذشته به دست آمد كه مردم پس از وفات پيامبر صلى الله عليه و آله و سلم و هنگام قبض روح حضرتش از اسلام بازگشتند و آنان هم بيشتر صحابه را تشكيل مى دادند چنان كه در اخبار گذشته مشاهده شد. و معلوم است كه صحابه عموما از شهادتين برنگشتند تا مستحق طرد و دورى از رحمت حق شوند به گونه اى كه مشمول شفاعت هم نگردند، با اين حال مى بينيم كه رسول خدا صلى الله عليه و آله و سلم درباره آنان فرموده: (من در قيامت مى گويم: دورى باد، دورى باد بر آن كه پس از من دست به تغيير زده است) (2)! پس بايد ديد باعث اين طرد و دورى از رحمت حق چه بوده است؟ و سبب چيست كه رسول خدا صلى الله عليه و آله و سلم اين گونه سخت درباره آنها سخن مى گويد با آن كه پيامبر امت و امام رحمت و شافع گنهكاران است و خود فرموده:
(من شفاعت خود را براى اهل معاصى كبيره از امتم ذخيره كرده ام)؟!
من خدا و فرشتگان و رسولانش را گواه مى گيرم كه براى اين طرد و دورى سببى وجود ندارد جز انكار آنها نسبت به يكى از اصول و اركان دين كه همان امامت اميرمؤمنان و سرور موحدان و جانشينى بلا فصل او از رسول خدا صلى الله عليه و آله و سلم
است. خداوند به حق آن امام و اولاد طاهرينش و به حق اسماء حسنايش كه همان ائمه اند ما را از اعوان و انصار و دوستان ايشان در دنيا و همنشينان آنان در آخرت قرار دهد.
ارتداد از امامت ارتداد از دين است آرى، آن دينى كه از آن برگشتند و بدان سبب مستحق طرد و دورى از رحمت حق در قيامت شدند همان امامت و ولايت اميرمؤمنان عليه السلام بوده است، زيرا امامت از اركان دين و اصول ايمان و يقين است كه شناخت آن چون شناخت خداوند و خاتم پيامبران صلى الله عليه و آله و سلم واجب و اعتقاد به آن بر همه مسلمانان لازم است، (1) و منحرفان و منكران آن از اسلام بيرون و به جهنم اندرند - مگر مستضعفان و مردمى كه قاصر بوده و دسترسى به حق نداشته اند - و اگر با آنان معامله اسلام و مسلمين مى شود به جهت حفظ مذهب اهل بيت عليهم السلام و مصلحت مؤمنان است. اين باور من و باور همه فقهاى شيعه و بزرگان دين - رضوان الله عليهم - است كه سخنان برخى از آنان را در گذشته آورديم، زيرا خداى سبحان ولايت و امامت را موجب تكميل دين و خشنودى خود از مؤمنان قرار داده، و در قرآن كريم ولايت خود و پيامبرش را به ولايت اميرمؤمنان عليه السلام مقرون ساخته، و اطاعت از خود و پيامبرش را در كنار اطاعت از وصى آن حضرت نهاده، و ولايت را به پايه اى قرار داده كه اگر تبليغ نگردد گويى اصل رسالت پيامبر صلى الله عليه و آله و سلم تبليغ نگرديده است. بنابر اين خواننده منصف و اهل يقين نمى دارد كه ولايت و امامت على و فرزندان معصومش عليهم السلام از اصول دين و اركان يقين است، و اينك براى روشن تر شدن بحث و بينش بيشتر خوانندگان نظر محققان و
انديشمندان بزرگ دين را در زير مى آوريم:
سخن دانشمندان در اهميت امامت 1 - محقق بزرگ علامه مظفر رحمه الله گويد: پوشيده نيست كه اصل چيزى همان ريشه و اساس آن است كه بنايش را روى آن مى سازند، بنابر اين اصول دين چيزى است كه ساختمان دين روى آن بنا مى گردد، و ضرورة شهادت به توحيد و نبوت پيامبر اسلام صلى الله عليه و آله و سلم اين چنين است، زيرا كسى مسلمان نيست مگر آن كه به آن دو اعتقاد داشته باشد. اعتراف به امام نيز چنين است به دليل قرآن و سنت.
دليل قرآنى آن اين آيه است: افان مات او قتل انقلبتم على اعقابكم، (1) معلوم است كه اين استفهام، استفهام حقيقى نيست، زيرا مستلزم جهل خداوند مى باشد، بلكه استفهام انكارى و توبيخى است، و اين گونه استفهام ضرورة درباره امر محققى صورت مى گيرد. پس روشن مى شود كه بازگشت آنان از دين پس از وفات پيامبر صلى الله عليه و آله و سلم امرى انجام يافته بوده است و از همين رو (انقلبتم) را به صيغه ماضى آورد تا تحقق آن را برساند.
و معلوم است كه صحابه پس از وفات پيامبر صلى الله عليه و آله و سلم دست از شهادتين نكشيدند، پس بايد چيز ديگرى مراد باشد و آن جز انكار اميرمؤمنان عليه السلام چيز ديگرى نيست، زيرا به اجماع امت چيزى جز امامت آن حضرت در ميان نبوده كه بازگشت عموم مردم از آن صورت گرفته باشد، و چون انكار امامت آن حضرت بازگشت از دين به شمار آمده، پس امامت يكى از اصول دين است كه نپذيرفتن آن دست كشيدن از دين محسوب گرديده است.
ممكن است اشكال شود كه اين آيه در جنگ احد نازل شده و در آن جنگ
برخى از مسلمانان قصد ارتداد نمودند نه همه آنان. پاسخ آن است كه سببيت نزول آيه در اين مورد مانع تصريح آن به وقوع بازگشت از دين پس از پيامبر صلى الله عليه و آله و سلم نيست، چنان كه اين تصريح از ترديد در آيه ميان مردن يا كشته شدن فهميده مى شود. (1) اميرمؤمنان عليه السلام نيز به روايت ابن عباس همين برداشت را داشت كه در زمان حيات رسول خدا صلى الله عليه و آله و سلم مى فرمود: (خداوند مى فرمايد: (اگر او بميرد يا كشته شود شما عقب گرد مى كنيد و به گذشته خويش باز مى گرديد)؟ به خدا سوگند، ما هرگز به گذشته باز نمىگرديم پس از آن كه خداوند ما را هدايت كرده است، (2) به خدا سوگند اگر او بميرد يا كشته شود من بر همان اساسى كه او جنگيده مى جنگم تا بميرم، به خدا سوگند كه من برادر، ولى، پسر عمو و وارث علم او هستم، پس چه كسى از من به او سزاوارتر است)؟ (3) اما دليل سنت، ما در اين زمينه بر حسب عادت خود تنها احاديث خود اهل سنت را ذكر مى كنيم تا حجت بر آنان باشد. برخى از آن روايات مانند همين آيه شريفه دلالت بر ارتداد امت پس از وفات پيامبر صلى الله عليه و آله و سلم دارد مانند روايات حوض، و برخى از آنها تصريح به ارتداد همه امت جز عده اى اندك دارد مانند روايت بخارى (كه در ص 192 گذشت) كه اين روايت دلالت دارد بر ارتداد همه صحابه مگر تنى چند كه در اندكى تعداد مانند شتران بى صاحب و رها شده اند. و
در گذشته دانستى كه آنان چيزى را كه سبب ارتدادشان باشد جز انكار امامت اميرمؤمنان عليه السلام مرتكب نشدند، پس ناگزير امامت اصلى از اصول دين خواهد بود.
و ديگر اخبار بسيار و مشهورى است دال بر آن كه هر كس بدون امام بميرد به مرگ جاهلى مرده است، و امثال اينها، پس بى شك امامت اصلى از اصول دين خواهد بود، مانند روايتى كه مسلم در باب (امر به لزوم جماعت) از كتاب امارت از عمر آورده كه گفت: (از رسول خدا صلى الله عليه و آله و سلم شنيدم كه مى فرمود: هر كه دست از طاعت بكشد خدا را در روز قيامت بدون داشتن حجتى ديدار خواهد كرد، و هر كه بميرد و بيعتى در گردنش نباشد به مرگ جاهلى مرده است).
و ديگر اخبار بسيارى است كه ايمان را منوط به دوستى آل محمد صلى الله عليه و آله و سلم و كفر را منوط به دشمنى آنها دانسته است كه اين دوستى و دشمنى كنايه از اعتراف به امامت يا انكار آن است زيرا معمولا ميان دوستى حقيقى و اعتراف به فضل آنان، و ميان دشمنى و انكار آن تلازم وجود دارد، و منظور صرف دوستى و دشمنى (بدون التزام اعتقادى) نيست زيرا آنها دخلى در ماهيت ايمان و كفر ندارند و ناگزير بايد دوستى و دشمنى كنايه از اعتقاد و انكار باشد، و به همين دليل امامت يكى از اصول دين است...
و ديگر از شواهد آن كه امامت از اصول دين است آن كه: منزلت امام در حفظ شرع و وجوب پيروى او و نيازمندى به او و رياست عامه وى مانند پيامبر است و فرقى وجود ندارد، و گروهى از مخالفان نيز در اين عقيده با ما موافقند مانند قاضى بيضاوى در مبحث اخبار، و گروهى از شارحان كلام او، چنان كه سيد سعيد (قاضى نور الله شوشترى) حكايت نموده است. (1)
و نيز گويد: پوشيده نماند كه رياست امام رياستى دينى و زعامتى الهى و نيابت از پيامبر صلى الله عليه و آله و سلم در اداى وظايف او است، بنابر اين هدف نهايى آن صرف حفظ حوزه اسلام و ايجاد امنيت اجتماعى نيست و اگر نه مى توانست امام كافر يا منافق يا يكى از فاسق ترين مردم باشد در صورتى كه هدفهاى مذكور به دست وى تأمين گردد، بلكه هدف نهايى از وجود امام تحصيل چيزى است كه سعادت دو جهان بدان تأمين گردد مانند هدفى كه از رسالت پيامبر در نظر است، و اين امكان ندارد مگر آن كه امام هم مانند پيامبر معصوم باشد... (1) و نيز گويد: امامت از اصول دين است و حق هم همين است. (2) 2 - علامه امينى - رضوان الله عليه - گويد: خلافت امارتى است الهى مانند نبوت، با اين فرق كه شأن پيامبر قانونگذارى و آوردن وحى الهى است و شأن خليفه تبليغ و توضيح و تفسير مجملات قانون الهى است... (3) و نيز پس از چند سطرى كه در رد سخن ابن تيميه حرانى سخن رانده، گويد:
اگر كسى امامت را از اصول دين بشمارد چندان از قياس و دليل به دور نيفتاده است پس از آن كه مى بينيم خداى سبحان ولايت مولايمان اميرمؤمنان عليه السلام را به ولايت خود و رسولش پيوند داده و فرموده: انما وليكم الله و رسوله والذين آمنوا... (4) و مراد از مؤمنان در اين آيه خصوص على عليه السلام است چنان كه در جلد 2 / 52 بدان اشاره شد و پس از اين نيز مفصلا بيان خواهد شد. و در آيه ديگرى كمال
دين را به ولايت او قرار داده و فرموده: اليوم اكملت لكم دينكم... (1)، و اين آيه معنايى جز اين ندارد كه امامت و ولايت يكى از اصول دين است كه اگر نباشد دين ناتمام مانده و نعمتهاى الهى بر بندگان ناقص خواهد بود، و كمال اسلام هم كه خداى مسلمانان آن را به عنوان دين محبوب و پسنديده آنان دانسته به همين ولايت است.
و اين ولايت را در حدى قرار داده كه اگر تبليغ نشود گويى رسول خدا صلى الله عليه و آله و سلم تبليغ رسالت خود نكرده است و خداوند فرموده وان لم تفعل فما بلغت رسالته... (2)، و شايد بينش خواننده در گفتار ما بيشتر شود اگر به احاديثى كه از دهها طريق در تفسير آيات سه گانه گذشته رسيده مراجعه نمايد، و ما آنها را به تفصيل در جلد اول صفحات 214، 223، 230 - 238 و نيز در همين جلد سوم آورده ايم.
قريب به همه اين مطالب و روايات، رواياتى است كه قبولى همه اعمال را منوط به صحت ولايت شمرده و داشتن ولايت را شرط آنها دانسته است (و در جلد 2 / 301 و 302 گذشت)، و معناى اصل همين است چنان كه اين مطلب نسبت به توحيد و نبوت هم چنين است، و در فروع دين اين چنين نداريم، و شايد اين مطلبى كه گفتيم نزد صحابه دسته اول مسلم بوده كه عمر بن خطاب به آن دو مردى كه خصومتى نزد او آورده بودند گفت: (اين مرد مولاى من و مولاى هر مؤمنى است، و هر كه او مولايش نباشد مؤمن نيست). (3) (ر. ك. 1 / 382).
و در اين جزء با پاره اى از احاديث مشهورى كه دلالت دارد بر آن كه دشمنى آن حضرت عليه السلام نشانه نفاق و علامت الحاد وانحراف است، و اگر آن حضرت نبود هرگز مؤمنان پس از رسول خدا صلى الله عليه و آله و سلم شناخته نمى شدند، واحدى او را دشمن نمى دارد مگر آن كه از ايمان خارج است روبرو خواهى شد، و اين روايات دليلند بر آن كه منحرف از ولايت از راه راست بر كنار است مانند كسى كه از توحيد و نبوت منحرف و بر كنار است، و از آن رو كه بسيارى از احكام دو اصل توحيد و نبوت مربوط به ولايت هم مى شود مى توان ولايت را از اصول شمرد، و اين مطلب با اين كه ولايت در برخى از احكام با آن دو اصل ديگر متفاوت است منافات ندارد، زيرا اين تفاوت به جهت برخى حكمتها و مصالح اجتماعى است كه بر كسى پوشيده نيست. (1) 3 - شيخ الاسلام علامه مجلسى رحمه الله گويد: بى شك ولايت و اعتقاد به امامت ائمه عليهم السلام و اقرار بدان از جمله اصول دين وبرتر از اعمال بدنى است، زيرا ولايت كليد آنهاست، يعنى به سبب ولايت درهاى شناخت آن امور و حقائق و شرايط و آداب آنها گشوده مى گردد. (2) 4 - علامه محقق حاج آقا رضا همدانى غروى رحمه الله گويد: بحث در اوصاف مستحقان زكات، و آن چند امر است: اول ايمان است يعنى مسلمان بودن با اعتقاد به ولايت ائمه دوازده گانه عليهم السلام، بنابر اين زكات به هيچ يك از اقسام كفار داده نمى شود بلكه به معتقدان به غير حق (غير شيعه) از ديگر فرق مسلمانان نيز داده نمى شود، و ظاهرا در ميان ما اختلافى در اين مسأله وجود ندارد، و روايات
دال بر اين مطلب بىشمار است...
از جمله خبر ابراهيم اوسى از حضرت رضا عليه السلام است كه فرمود: از پدرم شنيدم كه مى فرمود: (روزى نزد پدرم بودم كه مردى آمد و گفت: من مردى از هستم و زكات بدهكارم، آن را به كه بسپارم؟ فرمود: به ما. گفت: صدقه (صدقه واجب = زكات) بر شما حرام است! فرمود: آرى، اگر آن را به شيعيان ما برسانى بى شك به ما رسانده اى. گفت: من كسى را براى آن نمى يابم، فرمود:
يك سال منتظر بمان، گفت: اگر باز هم كسى را نيافتم؟ فرمود: دو سال انتظار بر، تا آن كه تا چهار سال را فرمود، سپس فرمود: اگر باز هم كسى را نيافتى آن را در كيسه اى ريخته، سر آن ببند و به دريا افكن، زيرا خداوند اموال ما و شيعيان ما را بر دشمنان ما حرام فرموده است).
شايد اين كه در آخر حديث فرموده آن را به دريا بيفكن - بر فرض كه در اين مدت احدى از شيعيان را نيابد، كه البته فقط يك فرض است و بعيد است در خارج اتفاق افتد - براى اين است كه مى خواهد با كنايه بفهماند كه افكندن آن به دريا و تلف كردن آن در صورت عدم امكان رسانيدن آن به شيعه بهتر و سزاوارتر از رسانيدن آن به مخالفان است. (1) 5 - علامه حلى رحمه الله گويد: (در استحقاق زكات) اسلام تنها كافى نيست بلكه ايمان نيز شرط است، پس زكات را به غير امامى نبايد داد. همه علماى ما بر همين رأيند بر خلاف همه اهل سنت كه تنها اسلام را شرط مى دانند. دليل ما آن است كه امامت از اركان و اصول دين است و ثبوت آن به ضرورت از پيامبر صلى الله عليه و آله و سلم معلوم است، پس منكر آن در واقع باور دارنده رسول خدا صلى الله عليه و آله و سلم در
همه آنچه آورده است نيست، بنابر اين كافر است و مستحق زكات نمى باشد. دليل ديگر آن كه: زكات نوعى اعانه وارفاق است، پس به غير مؤمن نبايد داد، زيرا غير مؤمن با خدا و رسولش در ستيز است، واعانه وارفاق نوعى دوستى و همدلى است، پس نبايد با غير مؤمن اعمال گردد... (1) 6 - و نيز گويد: امامت لطف عام است و نبوت لطف خاص، (2) زيرا ممكن است زمانى از پيامبر زنده خالى باشد ولى به دليلى كه خواهد آمد از امام خالى نخواهد بود، وانكار لطف عام بدتر از انكار لطف خاص است، و امام صادق عليه السلام نيز به همين مطلب درباره منكر اصل امامت اشاره دارد كه فرموده: و چنين كسى بدتر از همه است. (3) 7 - ابن خلدون در فصل 27 درباره مذاهب شيعه در حكم امامت گويد: و مذهب همه شيعيان متفقا آن است كه امامت از مصالح عامه اى كه به نظر امت واگذار شده و عامل آن را آنان تعيين مى كنند نيست، بلكه امامت ركن دين و اساس اسلام است و براى هيچ پيامبرى روا نيست كه از آن غفلت ورزد و آن را به عهده امت واگذارد، بلكه لازم است براى آنان امام تعيين كند، و آن امام بايد از همه گناهان بزرگ و كوچك معصوم باشد، وعلى عليه السلام همان كسى است كه رسول خدا صلى الله عليه و سلم او را تعيين فرمود. (4) 8 - علامه سيد شهاب الدين مرعشى رحمه الله گويد: امامت جانشينى از نبوت است،
بنابر اين هر دليلى كه براى وجوب نبوت در حكمت الهى مى آوريم عينا دال بر وجوب امامت در حكمت الهى نيز هست، زيرا امامت جانشينى نبوت است و فرقى ميان اين دو مقام نيست جز اين كه نبوت دريافت وحى الهى مستقيما بدون وساطت بشر است. (1) 9 - و نيز گويد: اصول دين چيزهايى است كه دين بر آنها بنا مى شود، و اصول دين اسلام دو قسم است: يك قسم همان است كه حكم مسلمانى در مسائل فقهى بر آن جارى مى گردد و آن گواهى به توحيد و رسالت است. و قسم ديگر نجات اخروى تنها و خلاصى از عذاب خدا و رستگارى به خشنودى حق و دخول در بهشت متوقف بر آن است به طورى كه رفتن به بهشت بر كسى كه بدان اصل معترف نيست حرام است و او را در جمع كفار به دوزخ برند، و اينها غير از گنهكاران در مسائل فرعى هستند، زيرا بهشت بر گنهكاران درست اعتقاد حرام نيست گرچه ابتدا داخل آتش شوند و گرفتار عذاب گردند بلكه عاقبت امرشان به نجات منتهى مى شود اگر با عقايد درست از دنيا رفته باشند. اين قسم از اصول را اصول ايمان نامند. (2) از قسم دوم است اعتقاد به امامت و اعتراف به امام، زيرا امامت مرتبه اى است دنباله مرتبه نبوت، و نسبت آن به نبوت نسبت علت بقاست به علت حدوث (كه اگر نباشد از نبوت هم اثرى نخواهد ماند). و گروهى از مخالفان نيز در اين عقيده با ما موافقند مانند قاضى بيضاوى در مبحث اخبار و گروهى از شارحان كلام او. (3)
10 - استاد البشر محقق اكبر خواجه نصير طوسى رحمه الله گويد: اصول ايمان سه چيز است: تصديق به يگانگى ذات خدا و عدل در افعال او، تصديق به نبوت پيامبران، و تصديق به امامت ائمه معصومين عليهم السلام... (1) 11 - علامه بهبهانى رحمه الله گويد: امامت از اصول دين است و اعتراف به امامت و ولايت امام مانند اقرار به نبوت پيامبر صلى الله عليه و آله و سلم از اصول است نه از فروع، و از همين رو پيامبر صلى الله عليه و آله و سلم فرمود: (هر كه بميرد و امام زمان خود را نشناخته باشد به مرگ جاهلى مرده است)، بلكه معرفت پيامبر صلى الله عليه و آله و سلم از آن رو اصلى واجب است كه رسول يا امام مى باشد، زيرا معرفت پيامبر صلى الله عليه و آله و سلم قطع نظر از رسالت و امامتش بر مردم واجب نيست مانند پيامبرى كه تنها مأمور خودش بوده و فرستاده به سوى امتى نيست، پس معرفت به خاطر يكى از اين دو امر رسالت و امامت واجب است. حال اگر معرفت به خاطر رسالت واجب باشد معرفت امام به طريق اولى واجب خواهد بود، زيرا مرتبه امامت بالاتر از رسالت است، و اگر معرفت به خاطر امامت (پيامبر) واجب باشد پس وجوب شناخت امام بسى واضح است زيرا موضوع هر دو يكى بوده و جدايى آنها محال است. (2) 12 - فاضل محقق دكتر مصطفى غالب گويد: امامت به مفهوم عرفانى آن اساس دين و محور عقلانى است كه همه عقايد باطنى و ظاهرى بر آن دور مى زند، زيرا امر دين جز به وجود امامت استوار نمى ماند، ووجود دين كامل نمى گردد و آثار روحى و وجدانى آن تماميت نمى يابد مگر به وجود امامت بدين اعتبار كه امامت تتمه نبوت و استمرار آن است. (3) 13 - فاضل محقق كامل سليمان ضل محقق كامل سليمان X، XX X 2 گويد: مرتبه امامت مانند نبوت است، و
همان گونه كه آفريدگان نمى توانند پيامبر تعيين كنند نمى توانند امام را تعيين نمايند، و نيز عقلها از شناخت كسى كه شايسته اين منصب عظيم و امر مهم و بزرگ باشد عاجز است، و وجدان و واقعيت خارجى در اين زمينه بى نياز از توضيح مى كند. (1) 14 - علامه مشهور شيخ محمد حسين آل كاشف الغطاء رحمه الله گويد: ما سابقا گفتيم كه امامت همان اصلى است كه امتياز خاص فرقه اماميه بوده و اين فرقه به آن سبب از ساير فرق مسلمين ممتاز گرديده است، و اين فرق جوهرى و اصلى است و فرقهاى ديگر فرعى و عرضى است مانند فرقهايى كه ميان پيشوايان و مجتهدان آنها چون حنفى و شافعى و ديگران واقع مى شود. و دانسته شد كه مراد آنان از امامت آن است كه امامت منصبى الهى است و خداوند است كه امام را مانند پيامبر از روى علم ازلى خود بر مى گزيند. (2) 15 - علامه محقق شيخ محمد رضا مظفر رحمه الله گويد: ما معتقديم كه امامت يكى از اصول دين است كه ايمان جز با اعتقاد بدان تماميت نمى يابد، و در اين زمينه تقليد از پدران، خويشان و مربيان هر چند عظيم و بزرگ باشند جايز نيست بلكه واجب است مانند توحيد و نبوت در آن تحقيق كرد و به استدلال پرداخت...
پس امامت استمرار نبوت است، و همان دليلى كه ارسال رسل و بعثت انبيا را ايجاب مى كند نصب امام پس از پيامبر را نيز ايجاب مى نمايد، و از اين رو گوييم:
امامت جز با نص خداوند بر زبان پيامبر يا زبان امام پيشين ثابت نمى گردد و به اختيار و انتخاب مردم نيست، و مردم حق ندارند هر گاه خواستند يكى را نصب كرده امامى را براى خود معين نمايند و هر گاه خواستند از تعيين آن دست
برداشته رهايش سازند. (1) آياتى در اصالت امامت چون بحث بدين جا كشيد خوب است به برخى از آياتى كه از آنها استفاده مى شود كه امامت از اصول و اركان دين است و صاحب اين مقام از ساير انبيا افضل است اشاره كنيم، و ما در اين جا فقط به يك آيه اشاره خواهيم كرد و آيه اين است: واسئل من ارسلنا من قبلك من رسلنا اجعلنا من دون الرحمن آلهة يعبدون. (2) (از پيامبرانى كه پيش از تو فرستاديم بپرس كه آيا ما به غير خداى رحمن خدايانى براى آنان قرار داده ايم كه پرستيده شوند)؟
علامه شيخ سليمان قندوزى از موفق بن احمد وحموينى و حافظ ابو نعيم به سندشان از ابن مسعود رضى الله عنه نقل كرده كه گفت: رسول خدا صلى الله عليه و آله و سلم فرمود: چون مرا به آسمان بالا بردند با جبرئيل به آسمان چهارم رسيديم، خانه اى ديدم از ياقوت سرخ، جبرئيل گفت: اين بيت المعمور است، اى محمد برخيز و بدان سو نماز كن. آن گاه خداوند همه پيامبران را گرد آورد و همگى در پشت سر من صف بستند و من با آنان نماز جماعت گزاردم، چون سلام دادم كسى از نزد خداوند نزد من آمد و گفت: اى محمد، پروردگارت سلام مى رساند و مى گويد: از پيامبران بپرس كه پيش از تو بر چه چيز فرستاده شده اند؟ گفتم: اى گروه پيامبران، پروردگارم شما را پيش از من بر چه چيز فرستاده است؟ همگى گفتند: بر (اعتقاد و تبليغ) نبوت تو و ولايت على بن ابى طالب، و اين است معناى آيه و اسئل من أرسلنا... (3)
علامه و محقق بزرگ محمد حسن مظفر رحمه الله گويد: دلالت اين آيه بر امامت اميرمؤمنان عليه السلام روشن است، زيرا بعثت پيامبران و گرفتن ميثاق ولايت على عليه السلام از آنان و اهتمام عظيم دادن به آن تا جايى كه در كنار دو اصل دين يعنى توحيد و نبوت قرار داده شده ممكن نيست كه جز اين منظورى در كار باشد كه امامت آن كس را كه مانند محمد صلى الله عليه و آله و سلم بر آنان برترى دارد اثبات مى دارد.
اگر اشكال شود كه آيه كريمه نه از نبوت و امامت سخن گفته و نه از گواهى به توحيد، زيرا سخن از جعل (إله) است نه ارسال به شهادت، (فرموده: (آيا ما خدايانى قرار داده ايم؟) و نفرموده: (آيا كسانى را به گواهى فرستاده ايم؟). پاسخ آن است كه: استفهام در آيه استفهام تقريرى است، يعنى براى تقرير پيامبران است بر آنچه كه نفى آن براى آنان ثابت گرديده و آن قرار دادن خدايانى در برابر خداى رحمان براى پرستش است، ولى چون تقرير رسولان از آن جهت كه رسولند مناسب با تقرير هدف و محتواى رسالت آنان هم هست، چنين مى نمايد كه از آنان اقرار به محتواى رسالت هم خواسته شده كه همان ارسال به گواهى به يكتايى خداست. بنابر اين مفاد اين روايات صحيح است كه مراد از آيه پرسش از محتواى رسالت پيامبران مبنى بر گواهى به توحيد است، و چون بعثت پيامبران در اين زمينه براى پيامبر ما صلى الله عليه و آله و سلم روشن بوده درست نمى نمايد كه خداوند بخواهد از پيامبران تنها بر توحيد اقرار بگيرد بلكه سزاوار آن است كه از آنان بر توحيد به ضميمه چيز ديگرى كه پيامبر صلى الله عليه و آله و سلم از آن آگاه نبوده و نمى دانسته كه پيامبران به آن مبعوث شده اند اقرار بگيرد و آن ضميمه همان چيزى است كه در اين روايات بيان شده و آن نبوت پيامبر صلى الله عليه و آله و سلم و امامت اميرمؤمنان عليه السلام است.
اما اين كه چرا اقرار به اين دو چيز در آيه ذكر نشده، براى آن است كه در آيه اكتفا به اصل گرديده كه همان گواهى به توحيد است، چنان كه برخى از روايات
مذكوره به ذكر نبوت پيامبر ما و امامت مولايمان اكتفا نموده است، زيرا اين دو مسأله انگيزه اصلى از استفهام و اقرار مذكور است به علاوه مسأله بعثت آنان بر توحيد امر واضحى بوده زيرا اصل مطلب همان است و در آيه هم ذكر شده (لذا در روايات از آن سخن نرفته است). پس از اينجا مى توان فهميد كه شأن و مقام پيامبر پاك و برادر پاكيزه او در نزد خداوند تا چه اندازه والاست، به گونه اى كه هر دو را بر همه بندگانش امتياز بخشيده و بدين مقام گرامى داشته كه پيامبران گرامى را براى اقرار به فضل هر دو و رسالت محمد صلى الله عليه و آله و سلم و امامت على عليه السلام ارسال داشته و همراه با گواهى به توحيد پيمان نبوت و ولايت آن دو بزرگوار را نيز از ايشان گرفته است. (1) علامه سيد على بهبهانى رحمه الله گويد: بدان كه اين آيه دلالت دارد بر اختصاص امامت و خلافت به مولاى ما اميرمؤمنان و فرزندان پاكش عليهم السلام. توضيح آن كه:
ولايت مولاى ما اميرمؤمنان عليه السلام كه خداوند پيامبران عليهم السلام را بر آن فرستاده اگر به معناى حكومت و تصرف در امور باشد - كه ظاهر هم همين است - پس از اين آيه ثابت مى گردد كه اين خلافت از خدا و رسول صلى الله عليه و آله و سلم در قرآن كريم و ساير كتابهاى آسمانى نص بر آن شده، و اين نص بر خلافت و امامت او موجب اختصاص اين دو مقام به آن حضرت مى گردد، زيرا با وجود نص، ديگر مجالى براى سپردن امامت به ديگرى به سبب انتخاب امت و مقدم داشتن ديگرى بر آن حضرت باقى نمى ماند.
و اگر اين ولايت به معناى دوستى و محبت باشد، بعثت انبيا عليهم السلام بر آن و آن را قرين ولايت و رسالت سرور انبيا عليهم السلام قرار دادن دليل بر آن است كه اين دوستى و محبت پس از توحيد و اقرار به نبوت و رسالت پيامبر صلى الله عليه و آله و سلم بهترين
وسيله براى توسل و تقرب به خالق متعال است، و اين دليل است بر آن كه آن حضرت پس از خاتم پيامبران صلى الله عليه و آله و سلم برتر از همه آفريدگان حتى انبياء عليهم السلام است. (1) علامه سيد شهاب الدين مرعشى نجفى رحمه الله درباره ربط ذيل آيه با قبل از آن گويد: بعيد نيست كه مراد از خدايان، هر معبودى جز خدا باشد، و شامل آن دو بت قريش (اولى و دومى) نيز گردد. (2) و شاعر چه خوب گفته است:
آل النبى هم النبى وانما * بالوحى فرق بينهم فتفرقوا أبت الامامة ان تليق بغيرهم * ان الرسالة بالامامة أليق (خاندان پيامبر همان خود پيامبرند و تنها وحى به آنان نمى شود و همين وجه امتياز آنان است).
(امامت ابا دارد از اين كه زيبنده غير آنان باشد، و رسالت نيز با امامت دمسازتر است).
و من قال اسلام، فما قال حيدر * فذلك قلب ليس ينبضه دم (هر كه دم از اسلام بزند ونامى از حضرت حيدر نبرد، اسلام او بسان قلبى خاموش است كه خون در آن جريان نمى يابد).
أو سنة ليست من الفضول * لكنها من أعظم الاصول وأكمل الشهادتين بالتي * قد اكمل الدين بها في الملة فإنها مثل الصلاة خارجة * عن الخصوص بالعموم والجة (ولايت سنتى است كه زايد و اضافه نيست بلكه از بزرگترين اصول دين است).
(و شهادت به توحيد و نبوت را به ديگر شهادتى كه دين اسلام بدان كامل گرديده (يعنى ولايت) كامل ساز).
(و اين مانند صلوات است كه از دليل خصوص خارج است و مشمول دليل عام باشد). (1) ولايته هى الايمان حقا * فذرني من أباطيل الكلام (ولايت او حقا همان ايمان است، و ديگر مرا از سخنان بيهوده راحت گذار).
قرآن و ساقى كوثر ابن شهر آشوب گويد: در تفسير آيه وسقاهم ربهم شرابا طهورا (2) وارد است كه منظور از (رب) آقاى آنان على بن ابى طالب عليه السلام است، و دليل آن كه رب به معنى سيد و آقاست اين آيه است: اذكرنى عند ربك (3) (يوسف به يار زندانى خود گفت: مرا نزد رب خود (يعنى آقايت) ياد كن). (4) ساقى كوثر در اشعار سيد حميرى د حميرى فإنك تلقاه لدى الحوض قائما * مع المصطفى بالجسر جسر جهنم
يجيران من والاهما في حياته الى * الروح والضل الظليل المكرم (تو او را در آن گاه كه بر سر حوض در كنار حضرت مصطفى صلى الله عليه و آله و سلم و بر پل دوزخ ايستاده ديدار خواهى كرد).
(و آن دو بزرگوار هر كس را كه در زندگى خود آنان را دوست داشته به سوى آسايش بهشتى و سايه اى گسترده و ارزشمند پناه مى دهند).
والحوض حوض محمد، ووصيه * يسقى محبيه ويمنعه العدى (حوض، حوض محمد صلى الله عليه و آله و سلم است، و وصى او دوستان خود را از آن سيراب نموده و دشمنان را دور مى سازد).
ألا أيهااللاحي عليا دع الخنا * فما أنت من تأنيبه بمصوب أتلحى أميرالله بعد أمينه * وصاحب حوض شربه خيرمشرب وحافاته در ومسك ترابه * وقد حاز ماء من لجين ومذهب (زنهار اى نكوهش گر على، دست از بدگويى بردار، كه تو در نكوهش و سرزنش او راه صواب نمىپويى).
(آيا كسى را نكوهش مى كنى كه پس از امين خدا امير خداست و صاحب حوضى است كه بهترين و گوارترين نوشيدنيهاست)، (و اطراف آن در و يا قوت و خاك آن مشك خوشبوست و آبى از سيم وزر را در خود جمع نموده است)؟!
ابن حماد والحوض حوضك ليس ثم مدافع * في الحشر تسقى من تشاء وتمنع عجبا لاعمى عن هداه ونوره * كالشمس واضحة تضئ وتلمع (حوض، حوض توست و در آنجا به روز حشر هيچ مانع و دافعى وجود
ندارد و تو هر كه را خواهى سيراب و هر كه را خواهى محروم مى دارى).
(شگفتا از آن كوردلى كه از ديدن هدايت او نابيناست حال آن كه نور او چون خورشيد درخشان و تابان است).
وهم سقاة للحوض من والاهم * يسقى بكأس لذة للشارب (و آنان ساقى دوستان خود از آن حوضند، كه دوستانشان از جامى كه براى نوشنده بسيار گواراست سيراب مى شوند).
وان الحوض حوضك والبرايا * اليك لدى القيامة مهطعينا وتحت لوائك المحمود تضحى * جميع الخلق دونك خاشعينا (و حوض، حوض توست و همه آفريدگان در قيامت سر تسليم در برابر تو فرو مى نهند).
(و همه آفريدگان در زير لواى محمود تو گرد مى آيند و همه در برابر تو خاشع و فروتنند).
عونى تسقى الظماء على حوض النبي غدا * للمؤمنين بمملو من الحلب (فردا روز، تو مؤمنان تشنه لب را بر سر حوض پيامبر صلى الله عليه و آله و سلم با جامى سرشار از شير سيراب مى سازى).
زاهى بدر الدجى وزوجه شمس الضحى * في فضلها وابناه للعرش القرط ومن له الكوثر حوض في غد * والنار ملك والفراديس خطط (او ماه تابان شبهاى تار است و همسرش در فضيلت، خورشيد روز است، و دو فرزندش گوشواره هاى عرشند).
(و كسى است كه در فرداى قيامت كوثر حوض او، آتش ملك او و باغهاى بهشت خطه فرمانروايى او است).
يا ساقى الشيعة من كأسه * عند ورود الكوثر الجارى في يوم تبلو النفس ما قدمت * لسيد في الحكم جبار والنار في الموقف قد سعرت * لاءخذ نصاب وفجار (اى ساقى شيعه از جامهاى خويش به هنگام ورود بر سر كوثر جارى)!
(در روزى كه هر كس آنچه را كه به پيشگاه خداوند جبار و صاحب حكم پيش فرستاده عيان و آشكار مى بيند).
(و آتش دوزخ در صحراى محشر زبانه مى كشد تا دشمنان و فاجران را در كام خود دركشد).
حسان بن ثابت له الحوض لا شك يجبى به * فمن شاء أسقى برغم العدى ومن ناصب القوم لم يسقه * ويدعو الى الورد للأوليا (او بى ترديد صاحب حوض است كه آن را فراهم آورند، پس هر كه را خواهد به رغم دشمنان سيراب مى سازد).
(و هر كه را با اين خاندان دشمن باشد سيراب نسازد و دوستان را به نوشيدن از آن فرا مى خواند). (1) كوثر چيست؟
با نگاهى عميق در اخبار و احاديثى كه از طريق عامه و خاصه در وصف حوض پيامبر صلى الله عليه و آله و سلم و كوثر وارد شده در خلال آنها عجايبى از حيث مضمون و
معنا ديده مى شود مانند آن كه خاكش از مشك خوشبو، سنگريزه هايش در و ياقوت و مرجان، و گياهش زعفران است و امثال اين تعبيرها، (1) در اين جا اين سؤال به ذهن مى رسد كه مراد از اينها چيست؟ آيا لازم است كه به ظواهر آنها ملتزم شويم و گوييم در حوض پيامبر به تعداد ستارگان آسمان جام وجود دارد و نيز در و يا قوت و مرجان در آن هست؟ يا آن كه مى توان اين ظواهر را به معانيى برتر، والاتر و لطيف تر از اين تعبير نمود؟ زيرا كه اين گونه معانى در فرمايش امام صادق عليه السلام در اشعارى چنين آمده است:
في الأصل كنا نجوما يستضاءبنا * وللبرية نحن اليوم برهان نحن البحور التي فيها لغائصكم * در ثمين ويا قوت ومرجان مساكن القدس والفردوس نملكها * ونحن للقدس والفردوس خزان من شذ عنا فبرهوت مساكنه * ومن أتانا فجنات وولدان (در واقع ما ستارگانى هستيم كه از نور ما استفاده مى شود، و امروز براى آفريدگان دليل روشنى هستيم).
(ما درياهايى هستيم كه در آن براى غواصان شما درهاى گرانبها و يا قوت و مرجان وجود دارد).
(مساكن قدس و فردوس در اختيار ماست و ما خازنان قدس و فرد و سيم).
(هر كه از ما جدا شود وادى برهوت جاى او است، و هر كه به ما بپيوندد به باغهاى بهشت و نوجوانان خدمتكار بهشتى دست خواهد يافت). (1) بايد ديد كه آيا مراد از ستارگان و در و يا قوت و مرجان در اين اشعار همين ظواهر آنهاست يا آن كه در پس آن حكمت و علم و معرفتى ديگر نهفته است؟
چرا كه غواص درياى علوم اهل بيت عليهم السلام به انواعى از معرفت دست مى يابد كه با ياقوت و در و مرجان و ساير چيزهايى كه پسند عوام است و با شنيدن نام آنها چشمهاشان برق مى زند قابل قياس نيست، بلكه خواص و بزرگان چيزهايى بالاتر از اينها درك مى كنند و مى دانند كه به كار بردن اين الفاظ به جهت آن است كه بيان گنجايش و توان كشف حقايق آنها را ندارد، و البته اين با ظاهر آنها هم منافات ندارد. از همين رو اين بحث را با نقل سخن چند تن از عالمان بزرگ خاتمه مى دهيم.
كوثر در سخن بزرگان دين 1 - حكيم مشهور شيرازى مولى صدرا رحمه الله گويد: يكى از عالمان گفته است:
كوثر صورتش صورت آب و حقيقتش حقيقت علم است. نمى گويم مراد از اين امثال وارده در قرآن فقط معانى باطنى عقلى آنهاست بدون آن كه صور محسوس آنها تحقق داشته باشد، آن گونه كه باطنيان گويند. هرگز چنين منظورى ندارم، بلكه گويم: مراد از آنها عبور از مظاهر ظاهرى به محتويات باطنى، و از صورت به معانى آنهاست، زيرا قرآن را ظاهر و باطنى و تأويل و تفسيرى هست.
آن گاه چون علم تشبيه به آب شده است از اين تشبيه بر مى آيد كه اقسام علوم هم مانند اقسام آب است، مانند تشبيه علوم حقه خالى از شك و شبهه ها به آب
پاك زلال، و تشبيه علوم آميخته به شك و شبهه به آب كدر آميخته به كثافات، و تشبيه علمى كه بدون واسطه هيچ معلمى از جنس بشر مستقيما از سوى خداوند و با الهام او افاضه مى گردد به آبى كه از آسمان فرود مى آيد و در رودخانه ها جارى مى شود (1) و بدون كوشش و به كار بردن ابزار و وسايل و حفر چاه و بيرون كشيدن به دست مى آيد، و تشبيه علمى كه از راه فكر و انديشه حاصل مى شود به آبى كه با حفر چاه و مانند آن به دست مى آيد، و تشبيه علمى كه از راه تقليد حاصل مى گردد به آبى كه از حوضى به حوض ديگر مى ريزد. (2) 2 - علامه فيض كاشانى رحمه الله گويد: به نظر مى رسد كه مثال كوثر در دنيا علم و حكمت است و مثال جامهاى آن عالمان امتند و از همين رو كوثر به خير بسيار تفسير گرديده، زيرا خداوند مى فرمايد: (و هر كه را حكمت دهند بى ترديد خير بسيارى به او داده اند). (3) تأييد اين معنا روايتى است كه يكى از علماى عامه از مولايمان امام صادق عليه السلام در تأويل آيه كوثر آورده كه فرمود: (ما نورى در قلب به تو داديم كه تو را به سوى من ره نمايد و از غير من ببرد). و او گفته است: اين بيان امام عليه السلام اشاره اى است از نوع اشارات صوفيه نه اين كه تفسير سوره باشد.
و من گويم: هر كه جام علم را از آبشخوار تحقيق سركشيده باشد از سر تحقيق مى داند كه اين گونه اشاره بازگشت به تفسير دارد و در معنا با تفسير يكى است،
زيرا بارها (توضيح داده ايم و) دانسته اى كه هر حقيقتى در هر جايى صورت و مثال خاص را دارد...). (1) 3 - علامه طريحى رحمه الله گويد: حوض همان كوثر است، و در سخن على عليه السلام آمده است:
اناابن ذى الحوضين عبد المطلب * وهاشم المطعم في العام السغب (من فرزند عبد المطلب صاحب دو حوض هستم، و فرزند هاشم كه در سال قحط اطعام مى نمود).
شايد مراد از آن حقيقتا حوض باشد، و محتمل است منظور آن حضرت علم و هدايت باشد. (2) 4. علامه طنطاوى در تفسير خود گويد: وصف كوثر: خاكش مشك خوشبو، آبش سفيدتر از برف و شيرين تر از عسل، دو طرفش از طلا، مجرايش بر روى در و يا قوت، خاكش خوشبوتر از مشك و ساحلش از در درون تهى است.
كوزه ها و پرنده هاى كوثر: كوزه هاى آن به عدد ستارگان آسمان است، در آن حوض مرغانى است كه گردنهايى چون گردن شتر دارند، و در روايتى است:
كوزه هايش مانند ستارگان آسمان است، هر كه از آن بنوشد هيچ گاه تشنه نخواهد شد، و گوشه هاى آن حوض با هم برابر است، در آن تنگهايى است مانند ستارگان آسمان، هر كه بر آن حوض وارد شود و جرعه اى از آن بنوشد هيچ گاه تشنه نخواهد شد، سوگند به آن كه جانم به دست او است جامهاى آن به عدد ستارگان آسمان است.
نوشندگان از كوثر: در حديث مسلم آمده است: (گفتند: اى پيامبر خدا، آيا
(در قيامت) ما را مى شناسى؟ فرمود: آرى، شما سيمايى داريد كه ديگران ندارند، با چهره هايى سپيد و روشن از اثر وضو بر من وارد مى شويد، و گروهى از شما را از من باز مى دارند و دستشان به من نمى رسد، من گويم: پروردگارا، اينان از ياران منند! فرشته اى مرا پاسخ دهد و گويد: آيا مى دانى اينان پس از تو چه حادثه ها آفريدند)؟ اين خلاصه رواياتى است كه درباره حوض به روايت بخارى و مسلم رسيده است.
حال كه اينها را دانستى، اينك به آنچه از خبر اين احاديث و اسرار آنها بر تو مى خوانم گوش فرا دار: بدان كه اين احاديث براى هدفى بالاتر از آنچه مردم سطحى نگر بى انديشه مى فهمند وارد شده است. بسيارى از امتهاى پيشين در ميان آنها مصلحانى ظهور كردند و روش آنها اين بود كه دانش را به شكلى زيبا و مفرح و دل پسند و آب و رنگ دار به آنان عرضه كردند، مانند كتاب (كليله و دمنه) كه در زمان ما هيچ يك از مدارس عالم در شرق و غرب خالى از آن نيست و همه آن را مى خوانند، و هر كه اين كتاب را بخواند قدرت نويسنده آن را كه يك فيلسوف هندى است درك مى كند كه چگونه نكات سياسى، نظام مدنى و علوم اجتماعى را در قالب گفتگوى حيوانات مانند گاو و شير، كبوتر و كلاغ، لاك پشت و موش و اين گونه حيوانات ريخته است، كه ظاهر زيباى آن مورد پسند عامه مردم است و باطن استوار آن هم مايه علم حكما و دانشمندان است.
البته سخن پيامبر و تعابير آن حضرت بسان بيانات (كليله و دمنه) نيست كه ظاهر آن به كار مردم سطحى و نادان مى خورد و حكما هم مقصود را تنها در باطن آن مى بينند و ظاهر را رها مى كنند زيرا ظاهر آنها مراد نيست چرا كه روشن است كه حيوانات سخن نمى گويند. آرى هرگز تعابير پيامبر صلى الله عليه و آله و سلم اين گونه نيست بلكه هم ظاهر آن حق است و هم باطن آن.
جاهل نام در و يا قوت و شراب شيرين تر از عسل را مى شنود و بدان دلخوش
شده و به پرستش خدا مى پردازد تا به اين لذتها دست يابد كه البته تعداد بيشتر مردم زمين را همين گونه افراد تشكيل مى دهند. ولى عالم به اين تعابير نگريسته، گويد: بى شك در پس اين سخن حكمتى و علمى نهفته است، زيرا من امور شگفتى در خلال آنها مى بينم، از چه رو مى فرمايد كه كوزه ها و تنگهاى كوثر به عدد ستارگان آسمان است؟ ستارگان آسمان چه دخلى در اين موضوع دارند؟
چرا اين گونه تعبير آورده است؟ چرا فرموده: كسانى كه بر سر حوض وارد مى شوند آثار وضو در سيماى آنها نمايان است؟ چرا عدد جامها از ستارگان آسمان بيشتر است؟ چرا در همه اينها عدد ستارگان آسمان لحاظ شده و بر آن تأكيد گرديده است؟
آن گاه مى گويد: نه، نه، حق آن است كه پيامبر ما حضرت محمد صلى الله عليه و آله و سلم دو چيز را در نظر داشته است: يكى امر واضح و روشن و بى پرده اى كه همه مردم بدان شاد مى شوند، و ديگر امرى كه ويژه رهبران و بزرگان است. نبوت به امر خداست، و خداوند در ميان مردم روى زمين كشاورزانى آفريده كه جز ظاهر كشت را نمى بينند، و پزشكانى كه منافعى را از همان دانه و درخت بيرون مى كشند، و حكيمانى كه علومى را از آن استخراج مى نمايند، و هر كدام تنها با علم خود آشناست و به علم ديگرى كار ندارد، پزشك با كشاورز هر دو مى دانند كه آن دانه خوردنى است ولى پزشك اين امتياز را دارد كه منافع طبى را هم در آن دانه مى شناسد. همچنين حكيمان امت اسلامى همان معنايى را كه جاهلان از حوض مى فهمند درك مى كنند و هر دو به حوض وارد مى شوند با اين فرق كه حكيمان رهبران امتند كه آنان را رهبرى مى كنند. حال ببينيم آنان چه مى گويند؟
آنان گويند: پيامبر صلى الله عليه و آله و سلم معانى بالاترى را از اين عبارات در نظر دارد. در بهشت چيزهايى است كه هيچ چشمى نديده و هيچ گوشى نشنيده و بر قلب هيچ بشرى خطور نكرده است. بنابر اين آن آبى كه از عسل شيرين تر و از برف سفيدتر
است همه چيز آنجا نيست، عدد ستارگان آسمان چيست؟ چرا درباره ستارگان لفظ (عدد) و درباره وضو لفظ (اثر) به كار رفته است؟
نظر ما اين است كه: حوض با آن كه بر معناى ظاهر خود باقى است رمزى است براى علم، و مشك خوشبو و انواع جواهر نفيس از در و يا قوت، و شيرينى عسل در آن آب و گستردگى آن حوض، همه شاخه هاى درخت تنومند علم و انواع مختلف آن و شگفتيهاى گوناگون و آبشخوارهاى گوارا و چيزهاى خوش نماى آنند.
اين احاديث براى رشد و بالا بردن سطح امت اسلامى وارد شده است تا آنان در حوض علم رسول خدا صلى الله عليه و آله و سلم وارد شوند. و اين احاديث اشاره دارند به آن كه از ميان اين امت مردمى ظهور مى كنند بى نظير و جان پاك كه از آبشخوارهاى علوم شريفه و حوض رسول خدا صلى الله عليه و آله و سلم مىنوشند و علوم بىنهايتى را كه خداوند در اين دنيا پراكنده به درس مى گذارند و چيزى از آفريده هاى خدا را رها نمى كنند مگر آن كه به قدر توان خود از آن شناسايى به عمل مى آورند... در نتيجه جانشينان خدا در زمين مى شوند، قرآن هم تمام همين علوم را خواهان است. پس هر كه علم نجوم را بدين اعتبار كه آثار جمال خداست مطالعه كند در گوشه اى از حوض رسول خدا صلى الله عليه و آله و سلم وارد شده است، و هر كه درس طب و حكمت و شريعت يا شگفتيهايى كه در عالم مورچگان و زنبور عسل وجود دارد بخواند يا در نظام كسوف و خسوف مطالعه كند به گوشه اى ديگر از حوض رسول خدا صلى الله عليه و آله و سلم در آمده است و همگى با جانى پاك بدان وارد شده اند.
اين است راز حديث حوض كه دلالت دارد بر آن كه عمر اين امت در از مى شود و دولتها و حكيمان و بزرگانى در آن پديد مى آيند. و بنگر كه چگونه مى گويد كه گروهى با آن كه مسلمانند از اين حوض رانده مى شوند و در اين باره - به روايت بخارى ومسلم - به پيامبر صلى الله عليه و آله و سلم گفته مى شود: (آيا مى دانى كه اينان
پس از تو چه حوادثى آفريدند)؟ اين كسانى كه از حوض رانده مى شوند همان كسانى هستند كه دلهاشان مستعد علم نبوده و كوششى در اين راه به كار نبرده اند. (1)
فصل 4 معناى مقاسمه و منزلت على عليه السلام در اين مقام در (اقرب الموارد) گويد: (قاسمه المال مقاسمة يعنى هر كس سهم خود را از آن مال برگرفت). و در (لسان العرب) گويد: (اين كه گويى قاسمته المال يعنى تو قسمت خود را از آن مال گرفته اى و ديگرى هم قسمت خود را گرفته است. و در حديث على عليه السلام آمده: (من قسمت كننده آتشم)، قتيبى گفته است: منظور حضرت آن است كه مردم دو گروهند: گروهى با منند كه هدايت يافته اند، و گروهى بر ضد منند كه گمراهند مانند خوارج، پس من قسمت كننده آتشم، نيمى از مردم با من در بهشتند و نيمى ديگر بر ضد من و در آتش دوزخند. (1) قسيم بر وزن فعيل به معناى مقاسم (قسمت كننده) است بر وزن مفاعل، مانند سمير وجليس و زميل). در (نهايه) ابن اثير هم به همين عبارت آمده است. و در (مجمع البحرين) گويد: (قاسموا الشئ يعنى هر كدام سهم خود را گرفتند).
به نظر من مقاسمه بر وزن مفاعله از ماده (قسم)، كار ميان دو كس است، بنابر اين گويى على عليه السلام و آتش مردم را ميان خود تقسيم مى كنند، على عليه السلام نصيب
خود را مى گيرد و آتش هم نصيب خود را.
مقاسمه در احاديث 1 - رسول خدا صلى الله عليه و آله و سلم در حديثى طولانى فرمود:... در اين ميان دو فرشته به سوى من آيند، يكى رضوان: دربان بهشت و ديگرى مالك: دربان دوزخ، رضوان نزديك آمده گويد: سلام بر تو اى احمد، من گويم: سلام بر تو اى فرشته، تو كيستى؟ چه خوشرو و خوشبويى! گويد: من رضوان، دربان بهشتم، اينها كليدهاى بهشت است كه پروردگار عزت آنها را نزد تو فرستاده است، اى احمد، اينها را بگير. من گويم: اينها را از پروردگارم پذيرفتم و او را سپاس و ستايش بر فضيلتى كه به من داده است، آن را به برادرم على بن ابى طالب مى سپارم.
آن گاه رضوان باز مى گردد و مالك نزديك شده، گويد: سلام بر تو اى احمد، من گويم: سلام بر تو اى فرشته، تو كيستى؟ چه زشت رو و بدمنظرى! گويد: من مالك، دربان دوزخم، و اينها كليدهاى آتش است كه پروردگار عزت به سوى تو فرستاده، اى احمد، اينها را بگير. من گويم: اينها را از پروردگارم پذيرفتم و او را سپاس و ستايش بر فضيلتى كه به من داده است، آن را به برادرم على بن ابى طالب مى سپارم.
سپس مالك باز مى گردد وعلى در حالى كه كليدهاى بهشت و دوزخ را به دست دارد پيش مى آيد تا بر بلندى دوزخ كه آتش آن زبانه و زوزه مى كشد و سخت گرم و سوزان است مى ايستد به طورى كه اختيار آن را به دست دارد، دوزخ به او گويد: اى على، از من بگذر كه نور تو شعله مرا خاموش ساخت!
على عليه السلام گويد: اى دوزخ، آرام گير، اين را بگير و اين را رها ساز، اين را بگير كه دشمن من است، و اين را رها ساز كه دوست من است. و همانا دوزخ در آن
روز از غلامى حلقه به گوش در برابر على فرمانبردارتر است، على او را به هر طرف خواهد به راست و چپ مى كشاند، و دوزخ در آن روز از همه آفريدگان در برابر امر و نهى على فرمانبردارتر است. (1) 2 - امام باقر عليه السلام در حديثى طولانى فرمود: به خدا سوگند، على است كه در بهشت بهشتيان را به ازدواج يكديگر در مى آورد، و اين امر به ديگرى سپرده نشده است و اين از روى فضل و كرامتى است كه خداوند به او بخشيده و بر او منت نهاده است، و به خدا سوگند، او است كه دوزخيان را به دوزخ مى برد، و او است كه هنگامى كه بهشتيان به بهشت در آمدند درهاى بهشت را مى بندد، زيرا اختيار درهاى بهشت و دوزخ به او سپرده شده است. (2) 3 - حضرت رضا از پدرانش عليهم السلام از رسول خدا صلى الله عليه و آله و سلم كه به على عليه السلام فرمود:
چون روز قيامت شود و حساب خلايق پايان يابد حضرت آفريدگار كليدهاى بهشت و دوزخ را به من مىسپارد و من هم به تو مى سپارم و به تو مى گويم: تو حكم كن. على عليه السلام فرمود: به خدا سوگند كه بهشت هفتاد و يك در دارد كه از هفتاد در آن شيعيان و خاندان من وارد مى شوند و از يك در ديگر ساير مردم. (3) 4 - امام صادق از پدرانش عليهم السلام از رسول خدا صلى الله عليه و آله و سلم كه به على عليه السلام فرمود: چون روز قيامت شود تو را اى على سوار بر ناقه اى از نور مى آورند، در حالى كه تاجى چهار گوشه بر سر دارى كه بر هر گوشه اى سه سطر نوشته است: لا إله الا الله، محمد رسول الله، على مفتاح الجنة (على كليد بهشت است). آن گاه تختى به نام تخت كرامت برايت مى نهند و تو بر آن مىنشينى و همه آفريدگان را از گذشته و آينده در يك سرزمين در برابر تو جمع مى كنند، آن گاه تو شيعيانت را امر
مى كنى كه به بهشت روند و دشمنانت به دوزخ. پس تويى قسمت كننده بهشت و تويى قسمت كننده دوزخ. حقا كه هر كس تو را دوست داشت به رستگارى رسيد، و هر كه تو را دشمن داشت زيانبار گشت، پس در آن روز تو امين خدا و حجت روشن و آشكار او هستى. (1) مقاسمه در قرآن القيا في جهنم كل كفار عنيد. (2) 5 - ابو سعيد خدرى گويد: رسول خدا صلى الله عليه و آله و سلم فرمود: چون روز قيامت شود خداوند به محمد (خود من) وعلى گويد: هر كه شما را دوست داشته به بهشت در آوريد و هر كه شما را دشمن داشته به دوزخ. پس على بر لب دوزخ مى نشيند و به آن گويد: اين شخص از من و اين شخص از تو، و اين است معناى آيه القيا في جهنم... (3) 6 - عكرمه در تفسير همين آيه گويد: پيامبر وعلى هستند كه در دوزخ مى افكنند. (4) 7 - شريك بن عبد الله گويد: اعمش بيمار بود و من نزد او بودم كه ابو حنيفه و ابن شبرمه و ابن ابى ليلى وارد شدند، به او گفتند: اى ابامحمد، تو در آخرين روز از روزهاى دنيا و اولين روز از روزهاى آخرت قراردارى و در گذشته احاديثى درباره على بن ابى طالب نقل مى كردى، اينك از اين كار خود به درگاه خدا توبه كن! اعمش گفت: مرا بنشانيد، مرا بنشانيد. او را نشاندند، گفت: ابومتوكل ناجى از
ابو سعيد خدرى ما را حديث كرد كه رسول خدا صلى الله عليه و آله و سلم فرمود: چون روز قيامت شود خداوند به من وعلى گويد: (بيفكنيد در آتش هر كه شما را دشمن داشته، و در آريد به بهشت هر كه شما را دوست داشته است)، و اين است معناى آيه القيا في جهنم... ابو حنيفه به ديگران گفت: برخيزيد تا مطلبى سخت تر از اين نگفته است. (1) 8 - علامه ابن ابى الحديد در شرح اين سخن على عليه السلام: (ماييم شعار واصحاب، و ماييم گنجينه داران وابواب) (2) گويد: ممكن است مراد آن حضرت گنجينه داران علم وابواب علم باشد، زيرا رسول خدا صلى الله عليه و آله و سلم فرموده است: (من شهر علمم و على دروازه آن است، پس هر كه طالب حكمت است از دروازه وارد شود)، و فرموده: (على گنجينه دار علم من است) و بار ديگر فرموده: (على ظرف علم من است). و ممكن است مراد گنجينه داران بهشت وابواب بهشت باشد، يعنى هيچ كس داخل بهشت نمى شود جز آن كس كه با ولايت ما به محشر آيد، زيرا خبر مشهور و مستفيض در حق آن حضرت وارد است كه او قسمت كننده بهشت و دوزخ است.
و نيز گويد: ابوعبيد هروى در كتاب (الجمع بين الغريبين) گفته است: گروهى از امامان لغت عربى اين جمله را چنين تفسير نموده، گفته اند: (چون دوست آن حضرت اهل بهشت و دشمن او اهل دوزخ است، آن حضرت به اين اعتبار قسمت كننده بهشت و دوزخ است). ابوعبيد گويد: و ديگران گفته اند: (بلكه در حقيقت خود آن حضرت شخصا قسمت كننده بهشت و دوزخ است، گروهى را به بهشت و گروهى را به دوزخ مى فرستد). و اين توجيه دوم كه ابوعبيد ذكر كرده
مطابق با اخبارى است كه درباره آن حضرت وارد شده كه به آتش دوزخ گويد:
اين شخص از آن من است او را رها ساز، و اين از آن توست او را بگير. (1) على عليه السلام شخصا تقسيم كننده است آرى، على عليه السلام شخصا تقسيم كننده بهشت و دوزخ است، نه بدان معنى كه برخى از امامان حديث و لغت شناسان عرب چون احمد حنبل (2) وابن اثير و ابن منظور گفته اند، و شاهد گفتار ما - چنان كه ابوعبيد هروى وابن ابى الحديد هم گفته اند - اخبار بسيارى از طريق عامه و خاصه است كه صراحت در مطلوب دارد و گوياى به مقصود است، و برخى از آنها را علامه قندوزى در (ينابيع المودة) باب 16، ص 83 آورده است، از جمله:
1 - ابوصلت هروى گويد: مأمون به حضرت رضا عليه السلام گفت: مرا خبر ده از جدت اميرمؤمنان على عليه السلام كه به چه صورت قسمت كننده بهشت و دوزخ است؟
حضرت رضا عليه السلام فرمود: مگر تو از پدرانت از عبد الله بن عباس روايت نمى كنى كه گفت: از رسول خدا صلى الله عليه و آله و سلم شنيدم كه مى فرمود: (دوستى على ايمان است و دشمنى او كفر)؟ گفت: چرا، فرمود: چون از طرفى بهشت از آن مؤمن و آتش دوزخ از آن كافر است و از طرف ديگر قسمت بهشت و دوزخ بر اساس دوستى و دشمنى او است، پس او قسمت كننده بهشت و دوزخ است. مأمون گفت:
خداوند مرا پس از تو باقى نگذارد، تو وارث جد خود رسول خدا صلى الله عليه و آله و سلم هستى.
چون حضرت رضا عليه السلام به منزل خود بازگشت به او عرضه داشتم: فدايت شوم اى فرزند رسول خدا، چه پاسخ خوبى به اميرمؤمنان (مأمون) دادى؟ فرمود: اى اباصلت، من با او بر اساس باورش سخن گفتم، ولى حقيقت اين است كه من از پدرم شنيدم كه از پدرانش از على عليه السلام حديث مى كرد كه فرمود: رسول خدا صلى الله عليه و آله و سلم فرمود: اى على تو در روز قيامت قسمت كننده بهشت و دوزخى، به آتش گويى:
اين مال من و اين مال تو. (1) 2 - نافع از ابن عمر روايت كرده كه رسول خدا صلى الله عليه و آله و سلم به على عليه السلام فرمود: چون روز قيامت شود تو را اى على، بر بالاى تختى از نور مى آورند در حالى كه تاجى بر سر دارى كه نور آن چندان مى درخشد كه نزديك است نور چشم مردم در محشر را ببرد، آن گاه ندايى از سوى خداوند مى آيد كه: وصى محمد رسول خدا كجاست؟ تو مى گويى: هان من هستم، منادى ندا مى كند: دوستانت را به بهشت در آر و دشمنانت را به دوزخ. پس تو قسمت كننده بهشت و دوزخى. (2) 3 - ابن مسعود گويد: رسول خدا صلى الله عليه و آله و سلم فرمود: اى على، تو قسمت كننده بهشت و دوزخى، و تويى كه در بهشت را مىكوبى و دوستانت را بى حساب به آن در مى آورى. (3) 4 - ابوطفيل عامربن واثله - كه به اتفاق همه آخرين صحابى است كه از دنيا رفته است - از على عليه السلام روايت كرده كه رسول خدا صلى الله عليه و آله و سلم فرمود: اى على، تو وصى من هستى، جنگ تو جنگ من است و سازش تو سازش من است، و تو امام و پدر يازده امامى هستى كه همه پاك و معصومند و از آنهاست مهدى كه
زمين را از عدل و داد پر مى كند، پس واى بر دشمنان آنها. اى على، اگر مردى تو و اولاد تو را براى خدا دوست بدارد خداوند او را با تو و با اولادت محشور كند، وشما در درجات بلند (بهشتى) با من هستيد، و تو قسمت كننده بهشت و دوزخى، دوستان را به بهشت و دشمنانت را به آتش دوزخ در مى آورى. (1) خواننده گرامى اگر يك بار ديگر با دقت بر مضامين اخبار گذشته مرور كند به خوبى در خواهد يافت كه آن حضرت شخصا تقسيم بهشتيان و دوزخيان را در قيامت به عهده دارد نه آن كه به اعتبار دوستى و دشمنى حضرتش قسمت كننده بهشت و دوزخ باشد و هدف ما در اين بحث همين مطلب است.
مقاسمه در اشعار سيد حميرى قسيم النار ذا لك ها وذا لي * ذريه إنه لي ذو وداد يقاسمها فينصفها فترضى * مقاسمة المعادل غير عاد كما انتقد الدراهم صيرفي * ينقى الزايفات عن الجياد (على عليه السلام تقسيم كننده آتش است، گويد: اين مال تو و اين مال من، او را رها ساز كه دوستدار من بوده است. او آتش را تقسيم مى كند و با آن مانند يك دادگر به انصاف رفتار مى كند و آن راضى مى شود، و همان گونه كه صراف درهمها را نقادى مى كند و درهمهاى قلابى را از اصل جدا مى سازد على عليه السلام هم دوزخيان را از بهشتيان جدا مى سازد).
ذاك قسيم النار من قيله * خذي عدوي وذري ناصري ذاك علي بن أبي طالب * صهر النبي المصطفى الطاهر
(اين قسمت كننده آتش است كه گويد: دشمنم را بگير و ياورم را رها ساز.
اين على بن ابى طالب است داماد پيامبر برگزيده پاك).
علي قسيم النار من قيله خذي * ذري ذا وهذا فاشربي منه واطعمى خذي بالشوى ممن نصيبك منهم * ولاتقربي من كان حزبي فتظلمي (على قسمت كننده آتش دوزخ است كه گويد: اين را رها كن و اين را بگير و طعمه خود ساز. اعضاى هر كسى را كه بهره اى از او دارى بگير، و به حزب و گروه من نزديك مشو كه ستمكار خواهى بود).
عونى إمامى قسيم النار مختار أهلها * ولابد للجنات والنار من أهل (امام من قسمت كننده آتش و گزينش گر اهل دوزخ است، و بى شك بهشت و دوزخ را هر كدام اهلى است).
يسوق الظالمين إلى جحيم * فويل للظلوم الناصبى يقول لها: خذى هذا فهذا * عدوي في البلاء على الشقى وخل من يواليني فهذا * رفيقي في الجنان وذا وليي (ظالمان را به سوى دوزخ مى راند، پس واى بر ستمگر و دشمن او! به آتش گويد: اين را بگير كه دشمن من است و با شقاوت در بلايش افكن. و از دوست من دست بردار كه اين كس رفيق من در بهشت است و اين دوست من است).
وإني لارجو يا إلهى سلامة * بعفوك من نار تلظى همومها أباحسن لو كان حبك مدخلي * جهنم كان الفوز عندي جحيمها وكيف يخاف النار من هو موقن * بأن أمير المؤمنين قسيمها (1)
(پروردگارا، من به عفو تو اميد سلامتى دارم از آتشى كه اندوه هايش زبانه مى كشد. اى ابا الحسن، اگر دوستى تو مرا به دوزخ برد رستگارى من در رفتن به دوزخ است. و چگونه بيم آتش دارد آن كس كه به يقين مى داند كه اميرمؤمنان قسمت كننده آن است)؟!
شافعى على حبه جنة * قسيم النار والجنة وصى المصطفى حقا * إمام الاءنس والجنة (دوستى على سپر است، و او خود قسمت كننده بهشت و دوزخ. او حقا وصى مصطفى است و امام انس و جان است).
دعبل قسيم الجحيم فهذا له * وهذا لها باعتدال القسم يذود عن الحوض أعداءه * فكم من لعين طريد وكم فمن ناكثين ومن قاسطين * ومن مارقين ومن مجترم (او قسمت كننده آتش دوزخ است كه يكى از آن او است و يكى از آن آتش با تقسيم عادلانه اى كه شده است. او دشمنان خود را از سر حوض (كوثر) دور مى كند و بسا افرادى كه از آن حوض لعن و طرد مى گردند! گروهى ناكثين پيمان شكن، گروهى قاسطين ستمگر، گروهى مارقين از دين بيرون رفته، و گروهى تبهكار گنه پيشه اند).
زاهى يا سيدى يا ابن أبي طالب * يا عصمة المعتف والجار لاتجعلن النار لي مسكنا * يا قاسم الجنة والنار
(سرور من، اى فرزند ابو طالب، اى پناه خواهندگان و پناهندگان، آتش دوزخ را مسكن من مساز، اى كه خود قسمت كننده بهشت و دوزخى)!
بشنوى وكيف تحرقني نارالجحيم إذا * كان القسيم لها مولاي ذاالحسب (و چگونه آتش دوزخ مرا مىسوزاند حال آن كه قسمت كننده آن مولاى پر افتخار من است)؟!
در اينجا آنچه در نظر داشتيم از نقل مناقب دنيوى و اخروى مولايمان اميرمؤمنان عليه السلام به پايان رسيد، و در فصلهاى آينده اندكى از صفات شخصى و سيره عملى حضرتش را مىنگاريم تا به خواست خدا فايده اين كتاب كامل گردد.
باب چهارم شخصيت شگفت انگيز و تاريخ طلايى على عليه السلام از خانه كعبه تا مسجد كوفه
فصل 1 ميلاد امام على عليه السلام فرزند كعبه 1 - محدث بزرگ حاكم نيشابورى گويد: اخبار متواترى وارد شده كه فاطمه بنت اسد اميرمؤمنان على بن ابى طالب - كرم الله وجهه - را در داخل كعبه بزاد. (1) 2 - محدث دهلوى پدر عبد العزيز دهلوى مؤلف كتاب (التحفة الاثنا عشرية في الرد على الشيعة) عين همين سخن را گفته است. (2) 3 - علامه ابن صباغ مالكى گويد: على عليه السلام در مكه مشرفه در داخل بيت الحرام (كعبه) در روز جمعه سيزدهم ماه خدا يعنى ماه رجب سال سى ام عام الفيل و بيست و سه سال پيش از هجرت به دنيا آمد... و برخى گفته اند: ده سال پيش از هجرت... و پيش از او هيچ كس در كعبه متولد نشد، و اين فضيلتى است كه خداوند به جهت بزرگداشت و بالا بردن مقام و اظهار كرامت او مخصوص حضرتش گردانيده است. (3)
4 - علامه گنجى شافعى نيز نظير همين را گفته است. (1) 5 - شيخ مؤمن بن حسن شبلنجى گويد: على بن ابى طالب پسر عموى رسول خدا، تيغ آهيخته خداست كه در مكه و بنا بر قولى در داخل كعبه به دنيا آمد در روز جمعه سيزدهم رجب الحرام سال سى ام عام الفيل و بيست و سه سال پيش از هجرت، و بنا بر قولى بيست و پنج سال، و دوازده سال پيش از مبعث، و بنا بر قولى ده سال، و پيش از او هيچ كس در كعبه متولد نشد. (2) 6 - عقاد گويد: على در درون كعبه متولد شد و خداوند روى او را گرامى داشته بود از اين كه به بتها سجده كند، گويى ميلاد او در آنجا اعلام عهد جديدى براى كعبه و عبادت در آن بود، على نزديك بود كه مسلمان به دنيا آيد بلكه تحقيقا مسلمان ديده به جهان گشود اگر ما به ميلاد عقيده و روح بنگريم، زيرا ديدگانش را به اسلام گشود و هرگز با پرستش بتها آشنايى نداشت، و او در خانه اى باليد كه دعوت اسلامى از آن آغاز شد. (3) 7 - علامه صفورى گويد: على را مادرش در درون كعبه - كه خدايش شرافت دهد - بزاد، و اين فضيلتى است كه خداوند او را بدان مخصوص گردانيده است. (4) 8 - علامه برهان الدين حلبى شافعى در ضمن كلامى طولانى گفته است:
... زيرا آن حضرت در كعبه متولد شد در زمانى كه رسول خدا صلى الله عليه و آله و سلم سى سال داشت. (5)
ميلاد آن حضرت در اشعار آية الله سيد اسماعيل شيرازى آنست نفسي من الكعبة نور * مثل ما آنس موسى نار طور يوم غشى الملاء الأعلى سرور * قرع السمع نداء كنداء شاطئ الوادي طوى من حرم ولدت شمس الضحى بدرالتمام * فانجلت عنا دياجير الظلام ناديا بشراكم هذا غلام * وجهه فلقة بدر يهتدى بسنا أنواره في الظلم هذه فاطمة بنت أسد * أقبلت تحمل لاهوت الاءبد فاسجدوا ذلا له فيمن سجد * فله الاءملاك خرت سجدا إذ تجلى نوره في آدم كشف الستر عن الحق المبين * وتجلى وجه رب العالمين وبدا مصباح مشكاة اليقين * وبدت مشرقة شمس الهدى فانجلى ليل الضلال المظلم نسخ التأبيد من نفي ترى * فأرانا وجهه رب الورى ليت موسى كان فينا فيرى * ما تمناه بطور مجهدا فانثنى عنه بكفي معدم هل درت ام العلى ما وضعت؟ * أم درت ثدى X الهدى ماأرضعت؟
أم درت كف النهى ما رفعت؟ * أم درى رب الحجى ما ولدا؟
جل معناه فلما يعلم سيد فاق علا كل الاءنام * كان إذ لا كائن وهو إمام شرف الله به بيت الحرام * حين أضحى لعلاه مولدا فوطي تربته بالقدم
إن يكن يجعل لله البنون * وتعالى الله عما يصفون فوليد البيت أحرى أن يكون * لولي البيت حقا ولدا لا عزير، لا ولا ابن مريم سبق الكون جميعا في الوجو * دو طوى عالم غيب وشهود كل ما في الكون من يمناه جود * إذ هو الكائن لله يدا ويد الله مدر الاءنعم (1) هو بدر وذراريه بدور * عقمت عن مثلهم ام الدهور كعبة الوفاد في كل الشهور * فاز من نحو فناها وفدا بمطاف منه أو مستلم أيها المرجى لقاه في الممات * كل موت فيه لقياك حياة ليتما عجل بي ما هو آت * علني القي حياتي في الردى فايزا منه بأوفى النعم (2) (جانم نورى را از كعبه مشاهده كرد همانند همان آتشى كه موسى از كوه طور ديد. روزى كه عالم بالا را سرور و شادى پر كرده بود صدايى مانند صدايى كه از وادى مقدس طوى شنيده شد به گوش رسيد).
(خورشيد درخشان ماه تابان را بزاد پس تاريكيهاى شبهاى تار از ما بر طرف شد، در آن حال ندا بلند شد: مژده باد شما را كه كودكى ماه پاره به دنيا آمد كه از نور چهره اش در تاريكيها راه جويند).
(اين فاطمه دختر اسد است كه لاهوت ابد را در آغوش گرفته و پيش مى آيد.
پس همگى در برابر او در زمره ساجدان سر خاكسارى به زمين بساييد كه
فرشتگان در برابر او سجده كرده اند آن گاه كه نور او در آدم تجلى كرد).
(پرده از چهره حق مبين برداشته شد و چهره رب العالمين نمايان گشت و چراغ مشكات يقين آشكار شد و خورشيد هدايت درخشيد و در نتيجه شب تيره گمراهى به روشنى بدل گرديد).
(حكم نفى ابدى از ديدن حق نسخ شد و پروردگار عالميان چهره خود را به ما نمود، كاش موسى در ميان ما بود و مى ديد آنچه را كه با خواهش فراوان آرزو نمود ولى با دست خالى بازگشت).
(آيا مادر علو و والايى دانست كه چه مولودى به دنيا آورد؟ يا پستان هدايت دانست كه چه طفلى را شير داد؟ آيا دست عقل دانست كه چه كودكى را بر سر دست گرفت؟ يا خداوند خرد دانست كه چه مولودى را زاده؟ حقيقت او بسى والاست و هرگز آنها ندانسته اند كه چه آورده اند)!
(او سرورى است كه بر همه آفريدگان برترى دارد و آن گاه كه هيچ موجودى نبود او بود و مقام امامت داشت، خداوند كعبه را از آن رو كه زادگاه او است شرافت بخشيده و اين مولود بر خاك آن گام نهاده).
(اگر بنا بود خدا را فرزندى باشد - كه البته خداوند از اين نسبت منزه وبرتر است - بى شك شايسته تر آن است كه مولود كعبه فرزند خداى كعبه باشد نه عزير و پسر مريم)!
(او در وجود بر عالم هستى پيشى گرفته و عوالم غيب و شهود را در نور ديده است. هر چه در عالم هستى است از جود دست او است، چرا كه او دست خداست و دست خدا بخشنده نعمتهاست).
(او ماه تابان و فرزندانش همه ماه‌هاى تابانند كه مادر دهر از آوردن مثل آنها نازا گشته است، او در همه اوقات سال كعبه زائران است و هر كه به زيارت درگاه او و طواف و بوسه گاه او موفق شد تحقيقا به رستگارى رسيد).
(اى كه به هنگام مرگ اميد ديدار تو مى رود، هر مرگى كه به ديدار تو انجامد زندگى حقيقى است، كاش مرگ من زودتر فرا مى رسيد و جامه حيات را به دورمى افكندم تا به ديدار تو كه برترين و كامل ترين نعمتهاست فايز مى شدم). (1) شيخ حسين نجف جعل الله بيته لعلى * مولدا يا له من علا لايضاها لم يشاركه في الولادة فيه * سيد الرسل لا ولاأنبياها (خداوند خانه خود را زادگاه على ساخت. وه چه مقام والايى كه نظير ندارد)!
(زاده شدن او در كعبه فضيلتى است كه هيچ پيامبرى حتى سروران رسولان صلى الله عليه و آله و سلم نيز با او در اين فضيلت شركت ندارد).
سيد على نقى هندى لم يكن في كعبة الرحمن مولود سواه * إذ تعالى في البرايا عن مثيل في علاه وتولى ذكره في محكم الذكر الاءله * أيقول الغر فيه بعد هذا؟ لست أدري أقبلت فاطمة حاملة خير جنين * جاء مخلوقا بنور القدس لا الماء المهين وتردى منظر اللاهوت بين العالمين * كيف قداودع في جنب وصدر؟ لست أدري أقبلت تدعو وقد جاء بها داء المخاض * نحوجذع النخل من ألطاف ذي اللطف المفاض
فدعت خالقها الباري بأحشاء مراض * كيف ضجت، كيف عجت، كيف ناحت؟ لست أدري لست أدري غير أن البيت قد رد الجواب * بابتسام في جدار البيت أضحى منه باب دخلت فانجاب فيه البشر عن محض اللباب * إنما أدري بهذا، غير هذا لست أدري كيف أدري وهو سر فيه قد حار العقول * حادث في اليوم لكن لم يزل أصل الاصول مظهر لله لكن لا اتحاد لا حلول * غاية الأدراك أن أدري بأني لست أدري ولد الطهر (على) من تسامى في علاه؟ * فاهتدى فيه فريق وفريق فيه تاه ضل أقوام فظنوا أنه حقا إله * أم جنون العشق هذا لايجازى؟ لست أدري (1) (در خانه كعبه خدا جز او مولود ديگرى به دنيا نيامده، زيرا وى برتر از آن است كه در ميان خلايق در والايى نظيرى داشته باشد. و خداوند در آيات محكم قرآن از او ياد كرده است، آيا پس از اين شخص گول و نادان درباره او سخنى دارد؟ نمى دانم).
(فاطمه (بنت اسد) در حالى كه به بهترين جنين حامله بود پيش آمد، جنينى كه از نور پاك آفريده بود نه از نطفه بى مقدار، و جلوه گاه لاهوت در ميان عالميان فرود آمد، حال چگونه در ميان پهلو و سينه قرار داده شد؟ نمى دانم).
(فاطمه دعا كنان پيش آمد در حالى كه از الطاف خداى لطيف بخشنده درد
زاييدن او را به سوى درخت خرما مى كشانيد، و او با احشائى دردمند آفريدگار خود را صدا زد. اما چگونه ناليد، چگونه زار زد، چگونه آه و ناله كشيد؟
نمى دانم).
(جز اين نمى دانم كه پاسخ كعبه اين بود كه لبخندى به او زد و از اين لبخند درى در ديوار خانه گشوده گشت. فاطمه داخل شد و صدف مژده شكافت و خرد ناب از آن بيرون جست. من تنها همين را مى دانم و جز اين چيزى دانم).
(چگونه بدانم حال آن كه او سرى است كه خردها در آن سرگشته اند، و او با آن كه امروز پديد آمده ولى از قديم اصل الاصول بوده است. او مظهر خداست بى آن كه اتحاد و حلولى در كار باشد، و غايت ادراك و فهم آن است كه بدانم كه نمى دانم).
(آن طفل پاكيزه يعنى على عليه السلام ديده به جهان گشود و چه كسى را يا راى آن است كه با او در بلندى پهلو زند؟ پس گروهى درباره او هدايت يافتند و گروهى ديگر به راه ضلالت و حيرت رفتند. آيا گروههايى گمراه شدند كه پنداشتند او حقا خداست، يا آن كه اين جنون عشق بوده است كه مجازات ندارد؟ نمى دانم).
فصل 2 دوران كودكى و شير خوارگى امام على عليه السلام 1 - آن حضرت در معرفى خود فرموده: شما از موقعيت من با رسول خدا صلى الله عليه و آله و سلم در خويشاوندى نزديك و منزلت خاصى كه با او دارم باخبريد، مرا در كودكى در دامن مى نشاند، به سينه مىچسباند، در بستر خويش در كنار خود جاى مى داد، بدن خود را به من مىساييد، بوى خوش خود را به مشام من مى رساند و غذا را مى جويد و در دهان من مى گذاشت، او هرگز دروغى از من نشنيد و اشتباه و لغزشى در كار من نديد. خداوند از هنگام كودكى حضرتش بزرگترين فرشته از فرشتگان خود را قرين او ساخته بود كه شب و روز او را به راه مكارم و خويهاى نيكوى عالم مى برد، و من سايه به سايه او حركت مى كردم، (1) در هر روزى پرچمى از آن اخلاق بزرگوارانه خويش برايم بر مىافراشت و مرا به پيروى آن مأمور مى داشت. او در هر سالى مجاور غار حراء مى شد و تنها من او را مى ديدم و جز من كسى او را نمى ديد، و در آن روز تنها خانه اى كه مسلمان بودند خانه پيامبر صلى الله عليه و آله و سلم بود كه آن حضرت و خديجه كه وزير هستى و تو بر خير و خوبى قرار
دارى. (1) ابن ابى الحديد گويد: از امام صادق عليه السلام روايت است كه فرمود: على عليه السلام پيش از رسالت رسول خدا صلى الله عليه و آله و سلم با آن حضرت نور (وحى) را مى ديد و صدا را مى شنيد، و پيامبر صلى الله عليه و آله و سلم به او فرمود: اگر من خاتم پيامبران نبودم تو شريك در نبوت من بودى، حال كه پيامبر نيستى وصى پيامبر و وارث اويى، بلكه تو سرور اوصيا و پيشواى پرهيزكارانى. (2) 2 - علامه حلى رحمه الله گويد: آن حضرت در روز جمعه سيزدهم ماه رجب سى سال پس از عام الفيل در كعبه به دنيا آمد، و جز آن حضرت هيچ كس نه قبل و نه بعد از حضرتش در كعبه زاده نشد، و در آن هنگام پيامبر صلى الله عليه و آله و سلم سى سال داشت.
پيامبر صلى الله عليه و آله و سلم او را دوست داشت و به تربيتش پرداخت و هنگام غسل او را شستشو مى داد و هنگامى كه شير مىطلبيد او را مىنوشانيد و هنگام خواب گهواره او را مىجنباند... و مى فرمود: اين برادر، ولى، ذخيره، ياور، برگزيده، پناهگاه، داماد، وصى، همسر دختر من و امين و خليفه من است. پيوسته او را در آغوش مى گرفت و در كوهها و دره هاى مكه مى گردانيد. (3) 3 - برهان الدين حلبى گويد: على عليه السلام پيوسته با رسول خدا صلى الله عليه و آله و سلم به سر مى برد.
و در (خصائص العشره) زمخشرى آمده: پيامبر صلى الله عليه و سلم نام او را على گذاشت و روزهايى چند او را از آب دهان مبارك خود غذا داد و زبان خود را براى مكيدن در دهان او مى نهاد. فاطمه بنت اسد مادر على - رضي الله تعالى عنها - گويد: چون او را بزادم پيامبر صلى الله عليه و آله و سلم او را على ناميد و آب دهان خود را در دهان او ريخت و زبان خويش در دهان او گذاشت وعلى پيوسته زبان حضرتش را مىمكيد تا به خواب
رفت، فرداى آن شب دايه اى براى او طلب كرديم ولى على پستان هيچ زنى را نگرفت، ما حضرت محمد صلى الله عليه و آله و سلم را فرا خوانديم، حضرتش زبان خود را در دهان على نهاد تا خوابش برد، و چند گاهى - به اندازه اى كه خدا خواست - به همين صورت گذشت. (1) 4 - ابو القاسم در اخبار ابورافع از سه طريق روايت كرده كه پيامبر صلى الله عليه و آله و سلم هنگام ازدواج با خديجه به عموى خود ابو طالب گفت: من دوست دارم كه يكى از فرزندان خود را به من بسپارى تا ياور من باشد و امور مرا كفايت كند و من اين لطف شما را سپاس گزارم. ابو طالب گفت: هر كدام را خواهى انتخاب كن.
پيامبر صلى الله عليه و آله و سلم على عليه السلام را برگزيد. پس كسى كه ريشه هايش از چشمه نبوت سيراب شده، درختش پستان نبوت را مكيده، شاخه هايش از آبشخوار امامت بارور شده، در خانه وحى رشد يافته، در خانه نزول قرآن تربيت گرديده و در دوران زندگى پيامبر صلى الله عليه و آله و سلم با او بوده و تا دم مرگ از او جدا نگشته است هرگز با ساير مردم قابل مقايسه نيست، چرا كه او از گرامى ترين و پاكيزه ترين ريشه خانوادگى برخوردار بوده و معلوم است كه رگ و ريشه شايسته بالنده است و شهاب تيز و درخشان نفوذ كننده و آموزش پيامبر كارساز. و پيامبر صلى الله عليه و آله و سلم تربيت او را به عهده نگرفت و ضامن پرورش و تربيت نيكوى او نشد مگر به دو دليل: يا آن كه از روى حدس قوى آينده درخشان او را مى نگريست و يا از طريق وحى الهى مى دانست. اگر از روى حدس قوى بوده معلوم است كه تير حدسش خطا نرفته و پندارش نابجا نبوده است، و اگر به وحى الهى بوده، ديگر منزلتى برتر و حالى دلالت كننده تر از آن بر فضيلت و امامت حضرتش وجود ندارد. (2) (هامش) * (1) - السيرة الحلبية 1 / 268 و نيز سيره زينى دحلان كه در حاشيه سيره حلبى چاپ شده است.
(2) - بحار الانوار 38 / 295. (*)
فصل 3 اسلام و ايمان امام على عليه السلام 1 - حافظ نورالدين هيثمى (متوفاى 807) گويد: ابوذر و سلمان روايت كرده اند كه رسول خدا صلى الله عليه و سلم دست على را گرفت و فرمود: اين نخستين كسى است كه به من ايمان آورده، اين نخستين كسى است كه در روز قيامت با من دست مى دهد، اين بزرگترين تصديق كننده است، اين فاروق امت است كه ميان حق و باطل فرق مى نهد و جدايى مى افكند، اين رئيس مؤمنان است و مال رئيس ستمگران. (1) 2 - سلمان رحمه الله گويد: نخستين كس از اين امت كه بر پيامبر اين امت صلى الله عليه و آله و سلم وارد مى شود نخستين مسلمان از ميان آنها يعنى على بن ابى طالب - رضى الله عنه - است. (2) 3 - ابن عباس گويد: پيامبر صلى الله عليه و سلم فرمود: پيشى گيرندگان سه نفرند: يوشع بن نون كه پيشى گيرنده به موسى بود، صاحب ياسين كه پيشى گيرنده به عيسى بود، و على بن ابى طالب - رضى الله عنه - كه پيشى گيرنده به محمد صلى الله عليه و آله و سلم است. (3)
4 - عروة بن زبير گويد: على در سن هشت سالگى اسلام آورد. (1) 5 - ابوايوب گويد: رسول خدا صلى الله عليه و آله و سلم فرمود: فرشتگان هفت سال بر من وعلى درود فرستادند، زيرا ما نماز مىگزارديم و هيچ كس ديگرى (2) با ما نماز نمى گزارد. (3) 6 - ابن عباس گويد: پيامبر صلى الله عليه و آله و سلم فرمود: نخستين كسى كه با من نمازگزارد على بود. (4) 7 - رسول خدا صلى الله عليه و آله و سلم به فاطمه عليها السلام فرمود: (آيا از آن خشنود نيستى كه من تو را به همسرى نخستين مسلمان و داناترين مسلمانان در آوردم)؟ و نيز به آن حضرت فرمود: (تو را به همسرى بهترين فرد امتم در آوردم، كسى كه از همه داناتر و از همه بردبارتر و از همه پيشگام تر در اسلام است). (5) 8 - علامه امينى رحمه الله گويد: اين پيشتازى در اسلام را به نه يا هشت سال از باب مسالمت با مخالفان در مشخص نمودن آغاز اسلام حضرتش پذيرفتيم و الا ما نمى گوييم آن حضرت نخستين مسلمان است به آن معنايى كه مورد نظر ابن كثير و پيروان او است، زيرا آغاز مسلمانى براى كسى است كه سابقه كفر داشته، و اميرمؤمنان كى كافر بوده تا اسلام آورده باشد؟ و كى به خدا مشرك بوده تا ايمان آورده باشد؟ حال آن كه نطفه او بر دين حنيف توحيد بسته شد و دامان رسالت او را تربيت نمود و دست نبوت به او غذا داد، و خوى بزرگ نبوى او را تهذيب اخلاق نمود، و آن حضرت پيوسته پيش از دعوت علنى اسلام و پس از آن به
دنبال پيامبر بود، هوايى غير هواى او و گرايشى غير گرايش او در سر نداشت، و چگونه خصم را رسد كه او را پيش از دعوت اسلام متهم به كفر كند در صورتى كه معترف است كه آن حضرت در زمانى كه در شكم مادر بود او را از سجده به بت باز مى داشت، گرچه ما آن را صحيح نمى دانيم (زيرا مادر او مشرك نبود). آيا مى تواند امام امت در عالم جنين اين گونه باشد آن گاه در عالم تكليف آلوده به كفر باشد؟! آن حضرت - كه درود خدا بر او باد - در حال جنينى و شير خوارگى و از شير گرفتگى و نوجوانى و جوانى و بزرگسالى و پيرى مؤمن بود و اصلا سابقه كفر نداشت.
ولولا ابو طالب وابنه * لما مثل الدين شخصا وقاما (اگر ابو طالب و فرزند او نبودند هرگز دين استوار و پا برجا نمى ماند).
بلكه ما مى گوييم: مراد از اسلام و ايمان آن حضرت و پيشتازى در آنها و پيشى گرفتن به پيامبر در اسلام همان معنايى است كه خداوند از زبان ابراهيم خليل گفت: (و من نخستين مسلمانم)، (1) (آن گاه كه خداوند به او گفت: اسلام آر، گفت: من تسليم پروردگار عالميان هستم) (2)، و از زبان موسى گفت: (و من نخستين مؤمنم) (3)، و درباره پيامبر بزرگ خود گفت: (اين پيامبر به آنچه از سوى پروردگارش به او نازل شده ايمان دارد) (4)، و به او فرمود كه: (بگو: من مأمورم كه نخستين مسلمان باشم)، (5) (و مأمورم كه تسليم پروردگار عالميان باشم) (6). (7)
9 - ابو جعفر اسكافى (متوفاى 230) گويد: مطلب را با ذكر پيشتازى آن حضرت در اسلام آغاز مى كنيم، زيرا مردم درباره تقدم اسلام ابو بكر وعلى اختلاف دارند، همگى متفقند كه على قبل از ابو بكر اسلام آورده جز اين كه مى گويند اسلام او در كودكى بوده (و معتبر نيست، پس ابو بكر تقدم در اسلام دارد). بر ما لازم است كه اسلام آوردن على پيش از ابو بكر را بپذيريم ولى اين ادعاى آنان كه اسلام على در حال كودكى بوده و اعتبار ندارد قابل قبول نيست مگر با دليل.
اگر گويند: اين كه شما گوييد (او در حال بلوغ اسلام آورده) ادعاى مردودى است.
گوييم: اسلام على ثابت است و حكم اسلام او با دعوت پيامبر و اقرار او ثابت گرديده است. و اگر كودك بود در حقيقت نامسلمان بود، زيرا نامهاى اسلام و ايمان و كفر و ضلال و طاعت و معصيت مربوط به افراد عاقل بالغ است نه كودكان [و ديوانگان]. پاسخ ديگر آن كه: خداوند هيچ پيامبرى را به سوى كودكان و ديوانگان نفرستاده است، و چون مى بينيم كه پيامبر صلى الله عليه و آله و سلم قصد على كرده و او را دعوت به اسلام و امر به ايمان نموده و پيش از همه كس او را دعوت كرده است خواهيم دانست كه او عاقل بالغ بوده و دعوت او به اسلام امر لازمى بوده است.
اگر گويند: از كجا كه دعوت او به اسلام براى تأديب و آموزش نبوده باشد چنان كه ما براى آموزش كودكان خود چنين مى كنيم؟
گوييم: اين سخن روا نيست، زيرا ما در زمانى با كودكان خود چنين معامله مى كنيم كه اسلام در ميان مسلمانان جا افتاده و ظهور و رشد يافته و كودكان ما
مسلمان به دنيا آمده اند، اما در سرزمين شرك و حرب كه هنوز كسى مسلمان نشده چنين چيزى روا نيست، زيرا پيامبر صلى الله عليه و آله و سلم نمى توانسته دست از دعوت ديگران بردارد و به دعوت كودكان بپردازد حال آن كه سرزمين سرزمين شرك و كفر بوده است، و در واقع پيش از انجام امر واجب به كار مستحب بپردازد!
بى شك اين كار سبب نفرت و گريز از او مى گردد. نكته ديگر آن كه چرا هيچ كودك ديگرى را غير على بن ابى طالب دعوت نكرد؟ علاوه آن كه در سنت چنين نيست كه كودكان مردم مشرك را به اسلام دعوت نمود و پيش از آن كه به حد بلوغ برسند ميان آنها و پدرانشان جدايى افكند.
اگر گويند: على با پيامبر صلى الله عليه و آله و سلم انس بسيار داشت و به جهت همكارى دعوت او را پذيرفت و موافقت خود را اعلام داشت.
گوييم: انس و الفت او با پيامبر صلى الله عليه و آله و سلم هر چه باشد بيش از انس و الفت او با پدر و مادر و برادران و عموها و خانواده خود نبود، و انس و الفت نمى تواند او را از آنچه بر اساس آن تربيت و رشد يافته و به او خورانده شده است بيرون برد، و مى دانيم كه اسلام از چيزهايى نبوده كه به او خورانده باشند و نواى آن را پيوسته در گوش او خوانده باشند... (1) 10 - محقق متتبع شيخ محمد باقر محمودى - كه خداوند او را از صاحب ولايت جزاى خير دهد - در حاشيه سخن بالا گويد: ابو جعفر اسكافى رحمه الله در ردى كه بر عقيده عثمانى جاحظ دارد در مورد اسلام على عليه السلام دليلهاى فطرى و بحثهايى وجدانى آورده كه هر عاقلى كه فطرتش سالم مانده و كينه امام على بن ابى طالب عليه السلام و جنگ با حقايق را به دل نداشته باشد به راحتى آنها را تصديق مى كند، و ما بهتر ديديم كه در اينجا چند جمله از آن را بياوريم:
وى گويد: (چرا اين كودك با كودكان همسال و همانند خود انس نمى گرفت و پيوند نمى خورد و ديده نشد كه با آنان هم بازى شود با آن كه از نظر سن و سال و عقل و شناخت با آنان يكى بود؟ و چرا لحظه اى به آنان گرايش پيدا نكرد تا گفته شود: نقص كودكى و انديشه هاى دنيايى و بازىگوشى و نوجوانى او را به بازى و سرگرمى با آنان كشانيده است؟ بلكه او را پيوسته در اعتقاد و خدمت به اسلام و مصمم در كار خود و عامل به گفتار خويش ديده ايم به گونه اى كه با پاكدامنى و زهد اسلام راستين خود را به اثبات رساند و در ميان همه كسانى ك ه در خدمت پيامبر صلى الله عليه و آله و سلم بودند خود را به آن حضرت پيوند داد و امين و انيس او در دنيا و آخرتش بود، شهوت خود را سركوب و انديشه هاى (ناصواب) خويش را كنترل نمود و به اميد رستگارى و پاداش اخروى بر همه اين امور صبر پيشه ساخت...
و نيز شخص با انصاف بايد نيك بنگرد و هواى نفس را كنار بگذارد تا نعمتى را كه خدا به على عليه السلام در مورد اسلام آوردن او با آن شرايط ويژه بخشيده است بشناسد، زيرا اگر الطاف خاص الهى و هدايت موهبتى خداوند بر او نبود او هم مانند بعضى از خويشان و خاندان محمد صلى الله عليه و آله و سلم مى بود، زيرا او هم مانند آنها با پيامبر صلى الله عليه و آله و سلم آميزش داشت و مانند بسيارى از خانواده و خويشان آن حضرت با وى نشست و برخاست مى نمود، و مى بينيم كه برخى از آنها بعدها ايمان آوردند و برخى هم اصلا ايمان نياوردند...).
و پس از آن كه نامهاى كسانى از خويشان پيامبر صلى الله عليه و آله و سلم را كه دعوت او را اجابت كردند و كسانى كه اجابت نكردند آورده، گويد: (پس چگونه اسلام على عليه السلام را به خاطر الفت و تربيت و خويشاوندى و پيوند خانوادگى و تلقين و پرورش و همخانگى و همزيستى در از مدت و انس و خلوت با پيامبر صلى الله عليه و آله و سلم مى دانند در و صورتى كه همه اينها براى همه خويشان حضرت يا بسيارى از آنان
وجود داشت ولى احدى از آنان در آن زمان هدايت نيافت بلكه يا كفر و انكار ورزيدند و كافر مردند و يا سستى و كندى كردند و بعد از ديگران اسلام آوردند و لب فرو بستند، و تنها على عليه السلام به منزلت اسلام دست يافت و بر ديگران فائق آمد؟!
و آيا تعمق منصفانه در حال على عليه السلام جز بر اين دلالت دارد كه او از آن جهت اسلام آورد كه نشانه هاى راستين نبوت را مشاهده كرد و معجزات پيامبر صلى الله عليه و آله و سلم را ديد و بوى نبوت را استشمام نمود و نور رسالت را با چشم خود ديد، و از روى شناخت و علم و تحقيق يقين در قلب او جاى گرفت نه از روى تقليد و تعصب و شوق و بيم، مگر شوق و بيمى كه مربوط به كار آخرت باشد)؟ (1) 11 - عبد الكريم خطيب گويد: بيشتر كسانى كه درباره پيشتازى على در اسلام نزاع مى كنند به سبقت زمانى اهميت نمى دهند، زيرا همگى آن را قبول دارند ولى اسلام على را در آن سن كودكى به حساب نمى آورند زيرا از روى تحقيق و تدبر نبوده است، چرا كه على در كودكى اسلام آورد و هنوز به مرحله ادراك و تشخيص نرسيده بود! ولى نظر ما همان است كه قبلا گفته ايم كه: على اصلا مسلمان زاده شد، زيرا محل پرورش او از كودكى در خانه پيامبر صلى الله عليه و آله و سلم بود كه خداوند او و هر كس را كه در خانه او به سر مى برد از شرك و گمراهى جاهليت معصوم داشته بود. (2) 12 - مقريزى سخنى دارد كه خلاصه اش اين است: و اما على بن ابى طالب هرگز به خداوند شرك نياورد، زيرا خداوند خير او را خواسته و او را در كفالت
پسر عمويش سيد رسولان حضرت محمد صلى الله عليه و آله و سلم در آورده بود و آن گاه كه وحى به رسول خدا صلى الله عليه و آله و سلم رسيد و خديجه را از آن با خبر ساخت و ايمان آورد خديجه و على بن ابى طالب و زيد بن حارثه با حضرتش نماز مى خواندند... وعلى بن ابى طالب رضى الله عنه نيازى به دعوت نداشت و هرگز مشرك نبود كه بخواهد موحد شود و بگويند اسلام آورد، بلكه او در هنگامى كه خداوند به رسول خود وحى نمود هشت يا هفت يا يازده سال داشت و در ميان خانواده رسول خدا صلى الله عليه و آله و سلم مانند يكى از اولادش به سر مى برد و در همه احوال از آن حضرت پيروى مى نمود. (1) 13 - مأمون در مباحثه خود با چهل تن از فقيهان اهل سنت درباره اولويت اميرمؤمنان عليه السلام به خلافت چنين گفت: اى اسحاق، روزى كه خداوند رسول خود را برانگيخت چه عملى از همه افضل بود؟ گفتم: شهادت به يكتايى خدا. مأمون گفت: منظورت سبقت به اسلام است؟ گفتم: آرى. گفت: كتاب خدا را بخوان كه مى فرمايد: السابقون السابقون اولئك المقربون (2) كه منظور سبقت به اسلام است، آيا كسى را سراغ دارى كه در اسلام بر على پيشى گرفته باشد؟ گفتم: اى اميرمؤمنان، على در كودكى اسلام آورد و حكم اسلام بر او روا نيست ولى ابو بكر در سنين كمال و عاقلى اسلام آورد و حكم اسلام بر او رواست.
مأمون گفت: مرا خبر ده كه كدام يك پيشتر اسلام آورد تا بعدا درباره سن كودكى و عاقل مردى با تو بحث كنم؟ گفتم: با توجه به اين شرط، على پيش از ابو بكر اسلام آورد. گفت: خوب، مرا خبر ده از اسلام على آن گاه كه اسلام آورد، كه از دو حال بيرون نيست: يا اين است كه رسول خدا صلى الله عليه و آله و سلم او را به اسلام دعوت كرد يا به الهام الهى اسلام آورد. من سكوت كردم، مأمون گفت: اى
اسحاق، نگو به الهام الهى بود، زيرا در اين صورت او را بر رسول خدا صلى الله عليه و آله و سلم مقدم مى شمارى، زيرا رسول خدا اسلام را نشناخت تا آن كه جبرئيل از سوى خداوند بر او نازل شد. گفتم: درست است، رسول خدا او را به اسلام دعوت نمود. گفت: اى اسحاق، آيا رسول خدا هنگامى كه او را به اسلام دعوت كرد آيا اين دعوت به امر خدا بود يا تكلفى از سوى خود آن حضرت بود؟ باز من سكوت كردم، گفت: اى اسحاق، رسول خدا را به تكلف منسوب مدار، زيرا خداوند از زبان او مى گويد كه: (من از متكلفان نيستم). (1) گفتم: آرى اين اميرمؤمنان، او را به امر خدا دعوت نمود. گفت: آيا اين از صفت خداوند جبار است - جل ذكره - كه رسولان خود را به دعوت كسى مكلف بدارد كه حكمى بر او روا نمى گردد؟ گفتم: پناه بر خدا! گفت: اى اسحاق، آيا در قياس اين گفتارت كه (على در كودكى اسلام آورد و حكم اسلام بر او روا نيست) چنين مى بينى كه رسول خدا صلى الله عليه و آله و سلم خود را در دعوت كودكان به چيزى كه طاقت آن را ندارند به زحمت افكنده است؟ آيا ممكن است پيامبر در هنگامى آنان را دعوت كند و آنان بپذيرند و ساعتى بعد مرتد شوند ولى كيفرى بر اين ارتدادشان واجب نگردد و حكم رسول خدا صلى الله عليه و آله و سلم بر آنان روا نگردد؟ آيا مىتوانى چنين نسبتى را به رسول خدا صلى الله عليه و آله و سلم بدهى؟ گفتم: پناه بر خدا! (1) مأمون گفت: اى اسحاق، مى بينم كه به فضيلتى توجه كردى كه رسول خدا صلى الله عليه و آله و سلم على را بدان فضيلت بر اين مردم برترى داده تا او را بدان فضيلت از ديگران ممتاز سازد و بدين وسيله مقام و فضل او را بشناساند، و اگر خداوند او را امر به دعوت كودكان كرده بود پيامبر صلى الله عليه و آله و سلم كودكان ديگر را نيز مانند على
دعوت به اسلام مى كرد. گفتم: چنين است. گفت: آيا هيچ به تو خبر رسيده كه رسول خدا صلى الله عليه و آله و سلم احدى از كودكان خانواده و خويشان خود را دعوت نموده باشد تا نگويى كه على پسر عمويش بود و از همين رو او را دعوت نمود؟ گفتم:
نمى دانم دعوت كرده يا نه. گفت: اى اسحاق، آيا از چيزى كه ندانسته و نفهميده اى مورد سؤال و باز خواست واقع مى شوى؟ گفتم: نه، گفت: پس رها ساز چيزى را كه خدا از دوش ما و تو برگرفته است. (1) 14 - جرج جرداق گويد: على بن ابى طالب مسلمان زاده شد، زيرا تولد و بالندگى او از معدن رسول خدا بود و آفرينش و فطرتش از ذات آن حضرت سرچشمه مى گرفت، وانگهى موقعيتى كه على در آن شرايط آنچه را كه از روح و حقيقت اسلام در سرشت او نهفته بود اظهار نمود نظير موقعيت ديگران نبود و به موجبات زندگى مربوط نبود، زيرا اسلام على عميق تر از آن بود كه به ضرورتهاى ارتباط با موقعيتها وابسته باشد، زيرا اسلام از روح او سرچشمه مى گرفت همان گونه كه اشياء از معادن خود و آبها از سرچشمه هاى خود جريان مى يابند. (2) 15 - علامه شيخ خليل گويد: و روزى كه پيامبر صلى الله عليه و آله و سلم دعوت خود را آشكار ساخت على نخستين و پيشتازترين كس بود كه اسلام و ايمان آورد، بلكه در واقع او اول مسلمان و پيشتازترين مؤمنان نبود بلكه نخستين كسى بود كه اسلام و ايمان خويش را آشكار ساخت، زيرا اسلام و ايمان در اعماق قلب او نهفته بود و با تأمل و ژرف نگرى و با همه وجود با آنها زندگى مى كرد، و او در پناه رسول خدا صلى الله عليه و آله و سلم پيوسته از او راه و روش مى آموخت و ايمان كامل دريافت مى داشت
چنان كه ماه از خورشيد نور و پرتو مى گيرد، از اين رو على را قدر و منزلتى است كه براى هيچ يك از افراد بشر در نظر گرفته نمى شود... (1) 16 - محمد بن طلحه شافعى گويد: هنگامى كه وحى بر رسول خدا صلى الله عليه و آله و سلم نازل شد و خداوند حضرتش را به مقام نبوت تشريف داد در آن روز على نا بالغ بود و عمر او در آن زمان سيزده يا كمتر و يا بيشتر بود و بيشترين و مشهورترين اقوال آن است كه بالغ نبود و او نخستين كس از مردان بود كه به رسول خدا صلى الله عليه و آله و سلم اسلام و ايمان آورد و خود آن حضرت اين مطلب را ياد كرده و در اشعارى كه سالها بعد سروده بدان اشاره فرموده است و اين اشعار را راويان مورد وثوق و اعتماد نقل كرده اند:
محمدالنبي أخي وصنوي * وحمزة سيد الشهداء عمي وجعفر الذي يضحي ويمسي * يطير مع الملائكة ابن امي وبنت محمد سكني وعرسي * منوط لحمها بدمي ولحمي وسبطا أحمد ولداي منها * فأيكم له سهم كسهمي سبقتكم إلى الاءسلام طرا * غلاما ما بلغت أوان حلمي وأوجب لي ولايته عليكم * رسول الله يوم غدير خم فويل ثم ويل ثم ويل * لمن يلقى الاله غدا بظلمي (2) (محمد پيامبر برادر و همريشه من است و حمزه سيد الشهداء عمويم).
(و جعفر كه صبح و شام (در بهشت) با فرشتگان پرواز مى كند پسر مادر من است).
(و دختر محمد همسر و عروس من است كه گوشت و خون او به گوشت و
خون من آميخته است).
(و دو سبط احمد فرزندان من از فاطمه است، پس كدام يك از شما مانند من سهم دارد)؟
(در اسلام آوردن از همه شما پيشى گرفتم در حالى كه نوجوانى بودم كه هنوز به سن بلوغ نرسيده بودم).
(و رسول خدا در روز غدير خم همان ولايتى را كه خود داشت براى من بر شما واجب ساخت).
(پس واى، واى، واى بر كسى كه فرداى قيامت خدا را با بار ظلم من ديدار كند).
تمام اين ابيات را علامه امينى رحمه الله در (الغدير) 2 / 25 ذكر نموده و به جاى (غلاما ما بلغت أوان حلمى): (على ما كان من فهمى و علمى) آورده و در حاشيه دو بيت ديگر نيز افزوده و گويد: در روايت طبرسى بعد از بيت فوق اين بيت آمده است:
وصليت الصلاة وكنت طفلا * مقرا بالنبي في بطن امي (و در كودكى نماز خواندم و در حالى كه در شكم مادرم بودم به پيامبر اقرار داشتم).
آن گاه علامه گويد: اين اشعار را امام عليه السلام در پاسخ نامه معاويه نوشت كه وى نوشته بود: (مرا چند فضيلت است: پدرم در جاهليت رئيس بود، و خودم در اسلام به پادشاهى رسيدم، و من برادر همسر رسول خدا و دايى مؤمنان و نويسنده وحى هستم).
اميرمؤمنان عليه السلام فرمود: آيا پسر هند جگر خواره فضائل خود را به رخ من مى كشد و بدين وسيله بر من سركشى مى كند؟! اى غلام بنويس: محمد النبي أخي وصنوي...). چون معاويه نامه را خواند گفت: (اين نامه را پنهان كنيد تا شاميان
نخوانند كه به پسر ابى طالب گرايش مى يابند). امت اسلامى اين اشعار را تلقى به قبول نموده و متفقا آن را روايت كرده اند. (1) 17 - محمد بن جرير طبرى از عبادبن عبد الله روايت كرده كه گفت: از على عليه السلام شنيدم كه مى فرمود: من بنده خدا و برادر رسول اويم و من صديق اكبرم، هيچ كس پس از من اين را نگويد مگر دروغگوى افترا زننده، من هفت سال پيش از مردم با رسول خدا نماز گزاردم. (2) 18 - و از عمرو بن مىمون از ابن عباس كه گفت: نخستين كسى كه نماز گزارد على [صلوات الله عليه] بود. (3) 19 - و از عمرو بن مره كه گفت: از ابوحمزه كه يكى از انصار بود شنيدم كه مى گفت: از زيد بن ارقم شنيدم كه مى گفت: نخستين مردى كه با رسول خدا صلى الله عليه و آله و سلم نماز گزارد على عليه السلام بود. (4) 20 - و از يحيى بن عفيف از عفيف كه گفت: در زمان جاهليت به مكه آمدم و بر عباس بن عبد المطلب وارد شدم، چون خورشيد دميد و در آسمان اوج گرفت و من به كعبه مى نگريستم جوانى پيش آمد و نگاهى به آسمان افكند آن گاه روى به كعبه نهاد و روبروى آن ايستاد، چيزى نگذشت كه نوجوانى به سوى او آمد و در كنار راست او ايستاد، و باز چيزى نگذشت كه زنى آمد و پشت سر او ايستاد.
آن جوان به ركوع رفت آن دو تن هم به ركوع رفتند، جوان سر برداشت، آنها نيز سربرداشتند، جوان به سجده افتاد آن دو نيز با او به سجده افتادند.
گفتم: اى عباس، امر بزرگى است! گفت: آرى امر بزرگى است، مى دانى كه
اين كيست؟ گفتم: نه، گفت: اين محمد بن عبد الله بن عبد المطلب برادر زاده من است! مى دانى اين نوجوان كيست؟ گفتم: نه، گفت: على بن ابى طالب بن عبد المطلب برادرزاده ديگر من است. مى دانى اين زن در پشت سر او كيست؟
گفتم: نه، گفت: خديجه دختر خويلد همسر برادرزاده من است. و اين مرد به من گفته است كه پروردگارت پروردگار آسمان آنان را به اين كارى كه مى بينى فرمان داده است، و به خدا سوگند من بر همه روى زمين جز اين سه تن كسى را بر اين دين نمى شناسم. (1) 21 - محمد بن سعد گويد: به پدرم گفتم: آيا ابو بكر نخستين كس از شما مسلمانان بود؟ گفت: نه، پيش از او بيش از پنجاه تن اسلام آورده بودند... (2) 22 - على عليه السلام فرمود: من هفت سال پيش از آن كه مردم اسلام آورند اسلام آوردم. (3) 23 - و فرمود: من هفت سال با رسول خدا صلى الله عليه و آله و سلم خدا را عبادت كردم پيش از آن كه احدى از اين امت خدا پرست گردد. (4) 24 - و فرمود: من هفت سال پيش از مردم ايمان آوردم. (5) 25 - و فرمود: پس از رسول خدا احدى را غير خودم سراغ ندارم كه خدا را پرستيده باشد، من نه سال پيش از آن كه احدى از اين امت خدا را بپرستد خدا را پرستيده ام. (6)
26 - و فرمود: من پنج سال پيش از آن كه احدى از اين امت خدا را بپرستد خدا را پرستيده ام. (1) 27 - علامه امينى رحمه الله اين چند روايت (22 - 26) را آورده (2) و گفته است: شايد شخص پژوهشگر اختلافى ميان سخنان اميرمؤمنان عليه السلام درباره سالهاى عبادت و نماز خود با رسول خدا صلى الله عليه و آله و سلم ميان سه و پنج و هفت و نه سال ببيند، ما در توضيح آن گوييم:
شايد مراد از سه سال سالهاى ميان آغاز بعثت تا آشكار شدن دعوت باشد كه سه سال بوده است، زيرا پيامبر صلى الله عليه و آله و سلم از آغاز نبوت خويش سه سال پنهانى در مكه ماند و دعوت كرد و در سال چهارم دعوت خود را آشكار نمود.
و مراد از پنج سال مجموع دو سالى باشد كه در نزول وحى فترت و فاصله اى حاصل شد از هنگام نزول (اقرأ) تا نزول (يا أيها المدثر)، و سه سال آغاز بعثت بعد از فترت تا نزول آيه (فاصدع بما تؤمر) و آيه (وانذر عشيرتك الاءقربين)، همان سالهاى دعوت مخفيانه اى كه جز خديجه وعلى هيچ كس با آن حضرت نبود. و به نظر من منظور كسى كه گفته است: (رسول خدا صلى الله عليه و آله و سلم پنج سال دعوت خود را پنهانى انجام مى داد) چنان كه در الامتاع / 44 آمده همين پنج سال باشد.
و مراد از هفت سال - كه علاوه بر كثرت طرق روايت آن و صحت اسانيد آن مورد تأييد روايتى است كه از رسول اكرم صلى الله عليه و آله و سلم (حديث 5) و حديثى كه از ابورافع نقل شده - (3) سالهاى ميان آغاز بعثت تا سال وجوب نمازهاى شبانه روز باشد، زيرا بلا خلاف نماز در شب معراج واجب شد و معراج بنابر قول محمد بن
شهاب زهرى سه سال پيش از هجرت رخ داد. پيامبر صلى الله عليه و آله و سلم ده سال در مكه ماند وعلى عليه السلام در خلال اين هفت سال خدا را عبادت مى كرد و با آن حضرت نماز مى خواند، آن دو بزرگوار سالهايى چند براى عبادت به شعب و حراء مى رفتند و به خواست خدا سالها بر اين منوال سپرى كردند تا آيه (فاصدع بما تؤمر) و آيه انذار نازل شد و اين سه سال پس از مبعث شريف او بود، وعلى عليه السلام در انجمن هاشميان كه به همين منظور تشكيل شده بود پذيرش خود را آشكار ساخت و جز او هيچ كس دعوت اسلام را پاسخ نگفت، و از همان روز رسول خدا صلى الله عليه و آله و سلم او را برادر و وصى و خليفه و وزير خود ساخت، از آن به بعد هم تا مدتى هيچ كس دعوت را پاسخ نگفت مگر تنى چند نسبت به عموم مردم قريش، و مردمى كه در سركشى خود غوطه ور بودند به منزله عدم بودند و اصلا به حساب نمى آمدند.
علاوه آن كه ايمان مردم در آن روز معرفت كامل به حدود عبادات نبود بلكه تدريجا در راه معرفت و خود سازى گام نهادند و ايمان آنها تنها خضوع در برابر اسلام و گفتن شهادتين و ترك بت پرستى بود، اما اميرمؤمنان عليه السلام در طول اين مدت از روز اول دقيقا به دنبال رسول خدا صلى الله عليه و آله و سلم بود و او را مشاهده مى كرد كه چگونه پرستش مى كند و احكام و حدود فرائض را از آن حضرت مى آموخت و آن گونه كه بايد، بدان عمل مى نمود، پس حق آن است كه بگوييم او در باب عبادت كامل تنها بود و هفت سال پيش از مردم به پرستش خدا مشغول بود...
و مراد از نه سال ممكن است همان دو سال فترت به علاوه هفت سال از آغاز بعثت تا سال وجوب نماز باشد. البته همه اين سالها تقريبى است نه تحقيقى و دقيق چنان كه در گفتگوهاى روزمره چنين است. پس همه آنها درست بوده و اختلاف و تعارضى ميان آنها وجود ندارد. (1)
فصل 4 جمال و شمايل امام على عليه السلام 1 - پيامبر صلى الله عليه و آله و سلم فرمود: هر كه دوست دارد كه به هيبت اسرافيل، رتبه ميكائيل جلالت جبرئيل، سازگارى آدم، خدا ترسى نوح، دوستى ابراهيم، اندوه يعقوب جمال يوسف، مناجات موسى، صبر ايوب، زهد يحيى، سنت يونس، پرهيز عيسى و حب و خوى محمد بنگرد بايد به على بنگرد، كه نود خصلت از خصلتهاى انبيا در او است و همه را خداوند در او جمع كرده و براى احدى غير او جمع نكرده است. (1) 2 - علامه شيخ عبد الرحمن صفورى شافعى گويد: آن حضرت ميان قامت بود، چشمانى سياه و درشت و روى زيبايى چون ماه شب چهارده و شكمى بزرگ داشت كه بالاى آن گنجينه علم و زير آن جاى غذا بود، محاسن شريفش پر پشت، موى سرش كم پشت، گردنش چون تنگ سيم فام بود، خداوند از او و مادرش و برادرانش جعفر و عقيل و عموهايش حمزه و عباس خشنود بايد. (2)
3 - ابن منظور گويد: در حديث ابن عباس رحمه الله آمده كه: على اميرمؤمنان به ماه تابان و شير دمان و نهر خروشان و فصل نوبهار مى ماند، نور و پرتوش به ماه، شجاعت و دلاوريش به شير، جود و سخايش به نهر، و خرمى و حيائش به نوبهار ماننده بود. (1) 4 - و نيز گويد: در حديث ابن عباس رحمه الله آمده: (من زيباتر از شرصه على عليه السلام نديدم). شرصه يا شرصه ريختن موى دو طرف پيشانى از جلو سر است.
5 - و نيز گويد: در توصيف على رضى الله عنه آمده: آن حضرت شكمى بزرگ داشت و موى جلو سرش ريخته بود. و مردم عرب ريختگى موى جلو سر را دوست مى دارند و چنين كسى را به فال نيك مى گيرند، و غمم يعنى موهاى زياد و آويزان در جلو سر و پيشانى و پشت سر را بد مى دانند و چنين كسى را به فال بد مى گيرند و معتقدند كه چنين كسى لئيم و پست است. هدبة بن خشرم در شعر خود گويد: (اگر روزگار ميان ما جدايى انداخت تو با مردى كه اغم است (يعنى موهاى جلو و پشت سرش زياد و آويزان است) وانزع نيست (يعنى موهاى جلو سرش نريخته است) ازدواج مكن). (2) 6 - علامه محمد بن طلحه شافعى گويد: آن حضرت سبزه و گندم گون، درشت چشم و ميان قامت بود، شكمى بزرگ و محاسنى بلند و پر پشت داشت، موى جلو سرش ريخته بود و موهاى سر و صورتش سپيد گشته بود، هيچ يك از عالمان او را به خضاب كردن توصيف ننموده جز سودة بن (3) حنظله كه گفته است:
من على را ديدم كه موى صورتش رنگين بود)، و غير او چنين نقل نكرده است، شايد آن حضرت خضاب مى كرده سپس آن را ترك كرده است.
خبرگزاران گفته، بينندگان ديده، در كتابهاى نويسندگان نوشته و بر زبان گويندگان جارى است كه از صفات ويژه آن حضرت كه به قامت او راست آمده (الانزع البطين) است تا آنجا كه به صورت نام خاص حضرتش در آمده است. و از جمله چيزهايى كه در معناى اين دو صفت گوشها را مىنوازد و براى شنونده لذيذتر از غذاى مطبوع براى گرسنه به جان آمده و امنيت براى دل هراسان است آن كه: آن حضرت چون تحت تربيت مستقيم پيامبر صلى الله عليه و آله و سلم قرار داشت و از راه و روش او پيروى مى نمود و شبانه روز گوش به فرمان پيامبر صلى الله عليه و آله و سلم بود و جامه پيروى او را به تن داشت و همه كوشش و توجه خود را در پيروى آن حضرت به كار مى برد و خلاصه بنا به گفته (هر كسى را از رفيقش بشناس) آيينه تمام نماى پيامبر صلى الله عليه و آله و سلم بود، خداوند او را جانى پاكيزه بخشيد كه از انوار منتشر در آفاق نبوت در او تابيد و با صفايى كه داشت صورت همه خويهاى پسنديده و كرامتهاى اخلاقى را در خود منعكس كرد، و با داشتن نورى چنين از نزديك شدن به كدورت كفر و ناخالصى و ستيز نفاق پاك ماند، و بدان پاكيزگى از ظلمات شرك و آلودگيهاى دروغ و افترا به كلى جدا افتاد، و از همين رو نخستين كس از مردان بود كه بى ترديد به رسول خدا صلى الله عليه و آله و سلم ايمان آورد، و عشق به شكستن بتها و مجسمه ها و پاك كردن مسجد الحرام از بتها و خدايان باطل و نمودهاى شك و گمراهى در او جان گرفت (و از همين رو او را (انزع) يعنى بر كنده از شرك خواندند)...
و به جهت همراهى مداوم با رسول خدا صلى الله عليه و آله و سلم خداوند پيوسته بر علم او مى افزود تا آنجا كه - به نقل ترمذى در كتاب صحيح خود - رسول خدا صلى الله عليه و آله و سلم در حق او فرمود: (من شهر علمم وعلى دروازه آن است). و آن حضرت با علم سرشار خود قضاياى سخت و وقايع مشكل و احكام پيچيده را حل و فصل مى نمود.
در هر علمى اثرى از او به چشم مى خورد و در هر حكمتى نظرى از او ديده مى شود... و چون انواع و اقسام علوم و حكمتى كه خداوند به او بخشيده بود به ديده همگان آمد او را (بطين) خواندند، زيرا بطين به كسى مى گويند كه شكمى بزرگ و پر داشته باشد، و چون درون آن حضرت سرشار از علم و حكمت بود و انواع و اقسام علم و حكمت حكم غذاى او را داشت به اين اعتبار او را بطين يعنى سرشار از علم و حكمت خواندند مانند كسى كه شكمش از غذاى جسمانى پر است او را بطين گويند.
آرى اين نام براى حضرتش بدين اعتبار است و اين همان معنايى است كه راويان رهبر و ره يافته به زبان قلم نويسندگان اهدا نموده اند...
لفظ بطين بر وزن فعيل است، و لفظ فعيل معدوله است، گاهى معدول از فاعل است مانند شهيد و عليم به معناى شاهد و عالم، و گاه معدول از مفعول مانند قتيل و جريح به معناى مقتول و مجروح، و گاه معدول از مفاعل مانند خصيم و نديم به معناى مخاصم و منادم، و گاه معدول از مفعل مانند بديع و عجيب به معناى مبدع و معجب... و در اينجا بطين معدول از مبطن است (يعنى سرشار و پر). و اخبار و آثار در همه جا پخش و آشكار است كه على عليه السلام حاوى علم بسيار و معرفت فراوان و فهم سرشارى بوده است كه برخى از آن را به جهت وجود مصلحت و سودمندى شناخت آنها اظهار داشت و برخى را پنهان داشت تا طالبان حقيقى و قابلان واقعى آنها پيدا شوند... (1) 7 - علامه حافظ محب الدين طبرى گويد: او مردى ميان قامت بود، چشمانى درشت و سياه و رويى زيبا چون ماه شب چهارده داشت، شكم بزرگ و تنومند بود، شانه هايى پهن داشت و مفصل بازو و شانه اش درشت مانند مفصل شير
ژيان بود و بازويش از ساعدش تميز داده نمى شد، دستهايى درشت و پر گوشت داشت، گردنى نرم و نازك چون تنگ سيم فام داشت، موهاى جلو سرش ريخته بود و تنها در پشت سر مو داشت، محاسنش پرپشت بود، خضاب نمى كرد و برخى گفته اند خضاب مى كرد ولى مشهور آن است كه موهاى صورتش سپيد بود، هنگام راه رفتن به راست و چپ تمايل داشت، ساعد و دستى درشت داشت، هنگام رفتن به ميدان جنگ مى دويد، دلى استوار و نيرومند داشت، با هر كس دست و پنجه نرم مى كرد او را به خاك مى افكند، دلير بود و در برابر حريفان پيروز. (1) 8 - علامه مجلسى رحمه الله گويد: از جابر و ابن حنفيه روايت است كه: على عليه السلام مردى ميان قامت و تنومند بود، ابروانى بلند و كمانى، چشمانى درشت و سياه داشت كه سپيدى آن آميخته به سرخى بود، چهره اش از زيبايى مى درخشيد، گندمگون بود و موهاى جلو سرش ريخته و پشت سر مويى بسان سربندى جواهرنشان داشت، گردنش چون تنگ سيم فام بود و درشت، شكمى بزرگ، پشتى محكم، سينه اى پهن، پهلوهايى پر گوشت و يك دست و صاف، دستها و انگشتانى پر گوشت و كلفت داشت، بازو و ساعدش درهم و يك دست بود به طورى كه از هم تميز داده نمى شدند، ساعدهايى درشت، دوشهايى پهن و مفاصلى بزرگ مانند مفصل شير ژيان داشت، محاسنى داشت كه سينه اش را زينت مى بخشيد، عضلاتى درشت و ساق پايى باريك داشت. مغيره گويد:
على عليه السلام بسان شير بود، از اعضاى او آنچه بايد درشت باشد در كمال درشتى و آنچه بايد ظريف باشد در كمال ظرافت بود. (2)
9 - علامه على بن عيسى اربلى رحمه الله گويد: خطيب ابوالمؤيد خوارزمى از ابى اسحاق روايت كرده است كه گفت: على را ديدم كه موى سر و صورتش سپيد، شكمش بزرگ و قامتش ميانه بود. و ابن منده گفته كه آن حضرت سبزه و گندمگون، درشت چشم، بزرگ شكم و ميان قامت مايل به كوتاهى بود و موى سر و صورتش سپيد بود. و محمد بن حبيب بغدادى صاحب كتاب بزرگ (المحبر) درباره صفات آن حضرت اين مطلب را افزوده كه گندمگون و خوش سيما و پر گوشت بود.
آن حضرت به لقب انزع بطين مشهور بود، انزع هم در صورت است و هم در معنا. انزع در صورت كسى است كه موى دو طرف جلو سرش ريخته باشد، و جاى ريختگى مو را نزعه و دو طرف را نزعتان گويند، و زن با چنين وضعى را نزعاء نگويند بلكه زعراء نامند. وبطين كسى است كه شكمى بزرگ دارد. اما انزع در معنا كسى است كه هم گرايش دارد و هم تنفر، و آن حضرت انزع بود، زيرا جانش از ارتكاب شهوات متنفر بود و از آنها اجتناب مى ورزيد، و به اجتناب از گناهان گرايش داشت و راه هر گناهى را بسته بود، و به كسب طاعات مشتاق بود و آن را مىطلبيد و بدان مى رسيد، و به جمع نيكيها گرايش داشت و جامه زيباى حسنات را هميشه به تن داشت.
اما بطين معنوى بود، زيرا سرشار از علم بود، و به اقتضاى علم خود كه به حق اليقين رسيده بود پاره اى از علومش را آشكار و پاره اى را پنهان مى داشت.
علومى كه از آن حضرت به ظهور پيوسته روشن تر از صبح و سريع تر از باد در پهنه آفاق است، و علومى كه پنهان مانده همان است كه خود فرمود: (من علومى نهان در سينه دارم كه اگر آشكار سازم شما مانند ريسمانهاى بلند در چاههاى عميق به لرزه مىافتيد). و يكى از شاعران اين معنا را به نظم كشيده، گويد:
من كان قد عرقته مدية دهره * ومرت له أخلاف سم منقع فليعتصم بعرى الدعاء ويبتهل * بإمامة الهادي البطين الأنزع نزعت عن الاثام طرا نفسه * ورعا فمن كالاءنزع المتورع وحوى العلوم عن النبي وراثة * فهو البطين لكل علم مودع (1) (هر كس كه تيغ تيز روزگار دمار از او بر آورده و پوست او را كنده، و پستان روزگار سم جانكاه به كام او فرو ريخته است)، (بايد دست به دامن دعا شود و به امامت آن امام هادى بطين انزع متوسل گردد و به زارى بپردازد).
(امامى كه جانش از سر پاكى و پرهيز كارى از همه گناهان بر كنده و متنفر بود، پس چه كسى مانند آن امام انزع پرهيزكار بوده است)؟
(و همه علوم را از پيامبر صلى الله عليه و آله و سلم به ارث برد و در خود انباشت، از اين رو از هر علم پنهانى بطين و سرشار بود)...
10 - آن حضرت پيوسته خوشرو و متبسم و خندان بود، باران رحمت طالبان و فرياد رس مظلومان و اميد آرزومندان و پناه بيوه زنان بود، بر رعيت خود مهربان بود و به خواست و تشخيص خود (در حق آنان) عمل مى كرد و با حجت خويش از آنها حمايت مى كرد و در كفايت امور آنان جانفشانى مى نمود. (2) 11 - ابن ابى الحديد گويد: اما خوش خلقى و خوشرويى و گشاده رويى و شكفته رويى او ضرب المثل بود تا آنجا كه دشمنانش آن را عيب شمردند و عمروعاص به شاميان گفت: عيب على آن است كه سخت بذله گوست. و على عليه السلام در اين باره فرموده است: (شگفتا از پسر نابغه (عمروعاص) كه به مردم
شام چنين وانموده كه در من رگى از شوخى وبذله گويى است و من مردى شوخ طبع و هرزه گويم كه بيش از حد با ديگران شوخى و بازى مى كنم)!
اين معنا را عمروعاص از عمر بن خطاب گرفته كه هنگام تعيين جانشين براى خود به على عليه السلام گفت: (وه كه چه لايقى اگر اين شوخ طبعى در تو نبود)! با اين فرق كه عمر به همين اندازه كوتاه گفت و عمروعاص به آن افزود و پر و بال داد.
صعصعة بن صوحان و ديگر از شيعيان و ياران على عليه السلام گويند: (او در ميان ما چون يكى از خود ما بود (براى خود امتيازى قائل نمى شد)، نرم خو و فروتن و رام بود، با اين حال از هيبت او مانند اسير دست بسته اى بوديم كه جلاد بالاى سرش ايستاده باشد).
معاويه به قيس بن سعد گفت: خدا ابو الحسن را رحمت كند كه بسى با نشاط و سر حال و شوخ طبع بود! قيس گفت: آرى، رسول خدا صلى الله عليه و آله و سلم هم با اصحاب خود شوخى و تبسم مى كرد، و تو را چنان مى بينم كه مى خواهى مقام بلند على را فرود آورى و از وى عيب جويى كنى؟! آرى به خدا سوگند با اين كه شوخ طبع و خوشرو بود ولى مهيب تر از شيرى مى نمود كه از گرسنگى به خشم آمده است. البته اين هيبت ناشى از تقوا بود نه آن هيبتى كه اوباش شام در تو مى بينند. (1) بحثى درباره تحريف كتابها و شخصيتها در شماره 9 مطلبى را به نقل علامه اربلى از كتاب (المحبر) تأليف علامه نسابه ابو جعفر محمد بن حبيب بن امية بن عمروهاشمى بغدادى متوفاى سال 245 آورديم، و در اينجا بايد تأسف خود را از جنايت دست تحريف در كتابها يا عدم اهميت و دقت كافى در تصحيح كتابها و تحريفى كه در اين كتاب و كتابهاى
چاپى ديگر توسط كسانى كه بايد امين و مورد اعتماد باشند، صورت گرفته ابراز بداريم. به همين مناسبت بحثى نسبتا مفصل درباره تحريف بسيارى از كتابها و شخصيتها از صحابه و راويان و دانشمندان و شاعران مى آوريم كه تحريف گران بر اساس گرايشهاى مذهبى و قومى و حزبى و تعصبهاى جاهليت انجام داده اند، و در اين بحث هشدارى براى آگاهان و ياد كردى براى يادآوران است.
1 - كتاب المحبر: نسخه اى كه من از اين كتاب در اختيار دارم چاپ مطبعه گروه دائرة المعارف عثمانى در مركز دولت آصفيه حيدرآباد دكن به سال 1361 (ق) است. اين كتاب را از اول تا آخر مطالعه كردم و همه را به دقت ورق زدم و سطر به سطر نگاه كردم اما مطلبى را كه علامه اربلى از آن نقل كرده در آن نديدم و هر كه اين مطلب را در آن بيابد و به من نشان دهد بر من و دوستانم حقى فراموش ناشدنى خواهد داشت. آرى به احتمال قوى خائنان آن را تحريف كرده اند و بعيد هم نيست زيرا نظاير بسيار دارد.
2 - كتاب الفتوحات المكية: از جمله تحريفات حذف نامهاى ائمه معصومين عليهم السلام از كتاب فتوحات مكيه تأليف محيى الدين ابن عربى است چنان كه در كتاب چاپ شده (اليواقيت والجواهر) به نقل از آن مذكور است. علامه عبد الوهاب شعرانى متوفاى سال 973 در كتاب يواقيت چاپ دارا لمعرفة بيروت جلد 2 مبحث 65 گويد: و عبارت شيخ محيى الدين در باب 366 فتوحات چنين است:
(بدانيد كه ناگزير مهدى عليه السلام بايد خروج كند، ولى خروج نمى كند تا زمين از ظلم و جور پر شود و حضرتش آن را از عدل و داد پر كند، و اگر از دنيا باقى نماند مگر يك روز خداوند آن روز را چندان طولانى كند تا آن خليفه روى كار آيد و او از خاندان رسول خدا صلى الله عليه و آله و سلم و اولاد فاطمه - رضى الله عنها - است وجد او
حسين بن على بن ابى طالب و پدرش حسن عسكرى فرزند امام على نقى - با نون - فرزند امام محمد تقى - با تاء - فرزند امام على الرضا فرزند امام موسى كاظم فرزند امام جعفر صادق فرزند امام محمد باقر فرزند امام زين العابدين على فرزند امام حسين فرزند امام على بن ابى طالب رضى الله عنه مى باشد. او همنام رسول خدا صلى الله عليه و آله و سلم است، مسلمانان بين ركن و مقام با او بيعت مى كنند، در شكل و شمايل شبيه رسول خدا صلى الله عليه و آله و سلم است و در اخلاق اندكى پايين تر از او است).
اين عبارتى است كه در (يواقيت) آمده، اما در جلد سوم (فتوحات) باب 366 چاپ بولاق مصر آمده: (بدان - خداوند تأييدت كند - كه خدا را خليفه اى است كه خروج مى كند زمانى كه زمين سرشار از جور و ستم شده باشد و آن را پر از عدل و داد خواهد كرد، و اگر از دنيا جز يك روز باقى نمانده باشد خداوند آن روز را چندان طولانى كند تا اين خليفه روى كار آيد كه از خاندان رسول خدا صلى الله عليه و آله و سلم و از اولاد فاطمه وجد او حسن بن على است و همنام رسول خدا صلى الله عليه و آله و سلم است...).
در اينجا دو تحريف صورت گرفته است: يكى در نام جد آن حضرت كه به جاى حسين بن على، حسن بن على آمده، و ديگر حذف نامهاى مبارك ائمه عليهم السلام به طور كلى.
3 - كتاب (جمهره) ابن دريد: اين كتاب تأليف محمد بن حسن متوفاى سال 321 است. در جلد اول، ص 71 چاپى اين كتاب آمده: (1) (غدير خم معروف است، و آن همان جايى است كه رسول خدا صلى الله عليه و آله و سلم در آن خطبه اى در فضل امير مؤمنان على بن ابى طالب ايراد كرد). اما ابن شهرآشوب و ديگران در زمانهاى گذشته كه از نسخه هاى خطى نقل كرده اند چنين آورده اند: (و آن همان جايى
است كه پيامبر صلى الله عليه و آله و سلم در آنجا بر (امامت) على عليه السلام نص كرد و تصريح فرمود). ولى دست تحريف گر چاپ كنندگان كه مورد اعتماد مردمند آن را تحريف نموده است.
4 - كتاب (موطأ) مالك: در اين كتاب و در شرح آن به نام (تنوير الحوالك) چاپ شركت مصطفى بابى حلبى و فرزندان در مصر به سال 1370 ج 1، ص 307 باب جهاد آمده: (از ابوالنضر مولاى عمر بن عبيدالله روايت است كه به او خبر رسيده كه رسول خدا صلى الله عليه و سلم درباره شهيدان احد فرمود: من براى اينان گواهى (به بهشت) مى دهم، ابو بكر گفت: اى رسول خدا، مگر ما برادران آنها نيستيم؟
مانند آنها اسلام آورديم و مانند آنها جهاد كرديم (پس براى ما هم بايد گواهى دهى)! رسول خدا صلى الله عليه و آله و سلم فرمود: چرا، ولى نمى دانم كه پس از من چه حوادثى پديد مى آوريد. ابو بكر هاى هاى گريست و گفت: مگر ما پس از تو زنده خواهيم ماند)؟!
اين حديث در چاپ همين كتاب در قاهره به سال 1387 به تحقيق عبد الوهاب عبد اللطيف به كلى ساقط گرديده است.
5 - كتاب حيات محمد صلى الله عليه و آله و سلم: در چاپ اول اين كتاب، فصل 5، ص 104 داستان نخستين دعوت عمومى پيامبر صلى الله عليه و سلم را كه از خويشان خود به عمل آورد به تفصيل آورده و گويد: رسول خدا صلى الله عليه و سلم به آنان فرمود: (... كدامين شما مرا بر اين كار يارى مى دهد و برادر و وصى و جانشين من در ميان شما باشد؟ همه اعراض كردند و مصمم به ترك او شدند...).
جمله (و برادر و وصى و جانشين من در ميان شما باشد) در چاپ دوم و سوم اين كتاب به سالهاى 1354 و 1358 چاپ دارالكتب المصرية حذف گرديده است.
6 - تفسير طبرى: در چاپ دوم اين كتاب تحقيق محمد ابو الفضل ابراهيم چاپ دارا لمعارف مصر، ج 2، ص 321 آمده: رسول خدا صلى الله عليه و آله و سلم فرمود: (اى فرزندان عبد المطلب... كدامين شما مرا بر اين كار يارى مى دهد تا برادر و وصى و جانشين من در ميان شما باشد؟... سپس فرمود: اين برادر و وصى و جانشين من در ميان شماست، سخن او را بشنويد و اجابت كنيد و از او فرمان بريد).
اما در چاپ مصطفى بابى حلبى و فرزندان در مصر به سال 1373، جزء 19، ص 112 جملات فوق بدين صورت آمده: (... تا برادر من و كذا و كذا باشد؟...
سپس فرمود: اين برادر من و كذا و كذا است...). من نمى دانم كه اين كار اسف انگيز توسط خود طبرى انجام گرفته يا توسط ديگرى؟ خدا داناتر است. (1) 7 - مكاسب شيخ انصارى: تحريف در اين كتاب جدا دل شيعيان را به درد مى آورد و مايه اندوه بسيار است. در چاپ اين كتاب به سال 1375 در تبريز چاپخانه اطلاعات به خط طاهر خوشنويس، ص 40 - 41 در حرمت غيبت آمده است: (به هر حال، آنچه از برخى معاصران شنيده ايم كه در كبيره دانستن غيبت دچار وسوسه شده اند به نظر من وسوسه نابجايى است، و بايد دانست كه ظاهر اخبار اختصاص دارد به حرمت غيبت مؤمن، از اين رو غيبت مخالف (عامه) مانند لعن آنها جايز است، و اين تو هم كه حكم آيه مانند برخى از روايات شامل عموم مسلمين مى شود درست نيست، زيرا ضرورى مذهب شيعه است كه مخالفان احترام ندارند و احكام اسلام بر آنان بار نمى شود مگر برخى از احكام اجتماعى كه مربوط به نظم و اداره زندگى مؤمنان است مانند آن كه چيز تر با ملاقات آنها نجس نمى شود وذبيحه آنان و ازدواج با آنها حلال است و خون آنان محترم است به مصلحت دفع فتنه، و زنان آنها نيز حلالند زيرا هر قومى را
نكاحى است و امثال اين امور. با توجه به اين كه تمثيل مذكور در آيه ويژه كسى است كه برادريش ثابت شده باشد، بنابر اين شامل كسى كه بيزارى از او واجب است نمى گردد. به هر حال پس از ملاحظه روايات وارده در غيبت و حكمت حرمت آن و در حال و مقام غير مؤمن در نظر شارع، اشكالى در مسأله باقى نمى ماند...).
اما در چاپ عبد العزيز بغدادى صاحب المكتبة العربية، ج 3، ص 320، از (بايد دانست كه ظاهر اخبار اختصاص دارد به حرمت غيبت مؤمن... (تا) اشكالى در مسأله باقى نمى ماند) حذف گرديده است.
8 - صحيح بخارى: در حديث جواز متعه (ازدواج موقت) آمده: (ما با رسول خدا صلى الله عليه و آله و سلم به جنگ مىرفتيم زنان همراه ما نبودند، (به رسول خدا) گفتيم: آيا خود را اخته نكنيم؟ حضرت ما را از اين كار نهى كرد، سپس اجازه فرمود كه زنى را با مهر يك پيراهن تا مدتى معين متعه كنيم. سپس عبد الله (بن مسعود اين آيه را خواند: (اى كسانى كه ايمان آورده ايد، چيزهاى پاكيزه اى را كه خدا برايتان حلال كرده حرام نكنيد، و از حد نگذريد كه خدا از حد گذرندگان را دوست نمى دارد). (1) اين حديث را گروهى از محدثان و مفسران وفقها با همين متن از بخارى روايت كرده اند، ولى متن موجود در صحيح بخارى متداول جزء 6، ص 53 در دو مورد با متن فوق اختلاف دارد:
1 - حذف كلمه ابن مسعود از سند حديث - در حالى كه بيشترشان آن را آورده اند - زيرا وى متعه را جايز مى دانسته، و اين حذف به خاطر آن است كه قرينه اى وجود نداشته باشد كه مراد از اين روايت جواز نكاح متعه و رخصت در
آن است.
2 - حذف كلمه الى اجل (تا مدتى معين)، زيرا اين تعبير صريحا رخصت در نكاح متعه را مى رساند چنان كه شارحان چنين فهميده و همين گونه تفسير كرده اند، زيرا رخصت در اين نوع نكاح ناگزير رخصت در نكاح متعه است نه نكاح دائم، به ويژه آن كه مراد از جمله (زنان همراه ما نبودند) زنان و همسران خودشان بوده نه هر زنى و اگر نه رخصت در نكاح در آن شرايط معنا نداشت.
تأييد اين مطلب آن كه در برخى مصادر چنين آمده: (زنان ما نبودند (يا ما را زن نبود).
و چون اين روايت دلالت بر نكاح متعه دارد چندى از فقها (ى اهل سنت) جواز اين نكاح را به سبب روايات ديگرى كه دال بر تحريم آن است منسوخ دانسته اند، ولى چون به دلايلى استدلالشان كامل نبوده و نتوانسته اند تحريم آن را اثبات كنند، دست به تحريف زده و اين روايت را از صورت صحيح خود تغيير داده اند. هان خدا بكشد تحريف و هواهاى تحريف كنندگان را!
از جمله محدثان و مفسران و فقهايى كه حديث مذكور را به صورت درست آن از بخارى روايت كرده اند بدين قرارند:
ا بيهقى در سنن 7 / 200 ط حيدرآباد ب سيوطى در تفسير 2 / 207 ط ميمنيه مصر ج زيلعى در نصب الراية 3 / 180 ط دار التأليف مصر د ابن تيميه در المنتقى 2 / 517 ط حجازى مصر ه‍ ابن قيم در زادالمعاد 4 / 8 ط محمدعلى صبيح مصر وقنوچى در الروضة الندية 2 / 16 ط منيريه مصر ز محمد بن سليمان در جمع الفوائد 1 / 589 ط دار التأليف مصر
اين روايت مصادر ديگرى هم دارد بدين قرار:
ح مسند احمد 1 / 420 ط مصر 1313 ط تفسير قرطبى 5 / 130 ط مصر 1356 ى تفسير ابن كثير 2 / 87 ط مصر على البابى ك احكام القرآن 2 / 184 ط مصر 1347 ل الاعتبار، حازمى ص 176 ط حيدرآباد و نيز مصادر ديگرى هم هست مانند صحيح ابوحاتم بستى ومصادر مهم ديگر. (1) 9 - معارف ابن قتيبه: الف - گنجى شافعى (مقتول به سال 658) در ذكر تعداد اولاد امام على عليه السلام گويد: آن حضرت از سرور زنان جهان، فاطمه دخت محمد صلى الله عليه و آله و سلم و دخت سرور زنان جهان خديجه بيت خويلد بن اسدبن عبد العزى چند فرزند داشت: حسن و حسين و زينب كبرى و ام كلثوم كبرى... و (شيخ مفيد بر قول اكثر افزوده و گويد: (فاطمه عليها السلام پس از پيامبر صلى الله عليه و آله و سلم فرزند پسرى را سقط كرد كه رسول خدا صلى الله عليه و آله و سلم او را محسن ناميده بود). و اين چيزى است كه نزد احدى از اهل نقل جز ابن قتيبه، يافت نمى شود. (2) و محمد بن على بن شهرآشوب (متوفاى سال 588) گويد: و اولاد فاطمه عليها السلام:
حسن و حسين و محسن سقط شده و زينب وام كلثوم هستند. و در معارف ابن قتيبه آمده: محسن در اثر زخمى كه قنفذ عدوى به آن حضرت زد سقط شد. (3)
اما متأسفانه در كتاب (معارف) در چاپهاى گوناگونى كه نزد ماست چنين است: (اما محسن بن على در كودكى از دنيا رفت). اين جنايت و جنايتى بزرگ در حق كتابها و معارف دينى است.
ب - ابن ابى الحديد معتزلى گويد: چون ابوهريره با معاويه به كوفه آمد شبها در باب كنده مى نشست و مردم در مجلس او شركت مى كردند، جوانى از كوفه آمد و نزد او نشست و گفت: اى ابوهريره، تو را به خدا آيا از رسول خدا صلى الله عليه و آله و سلم شنيدى كه در حق على بن ابى طالب مى فرمود: (خداوندا، دوست او را دوست بدار، و دشمن او را دشمن)؟ گفت: آرى خدايا. جوان گفت: پس من به خدا گواهى مى دهم كه تو دشمن او را دوست و دوست او را دشمن داشته اى. اين بگفت و از نزد او برخاست.
و راويان روايت كرده اند كه ابوهريره با كودكان در راه غذا مى خورد و با آنها بازى مى كرد و هنگامى كه امير مدينه بود خطبه مى خواند و مى گفت: (سپاس خدايى را كه دين را قيام (سبب برپايى) وابوهريره را امام ساخت)، و بدين وسيله مردم را مى خندانيد. و در زمان امارت مدينه در بازار راه مى رفت و چون به مردى مى رسيد كه جلو او راه مى رفت پاهاى خود را به زمين مى زد و مى گفت: راه بده، راه بده كه امير آمد - يعنى خودش.
من گويم: همه اينها را ابن قتيبه در كتاب معارف در شرح حال ابوهريره آورده و سخن او درباره وى حجت است زيرا نسبت به او متهم و مشكوك نيست. (1) علامه امينى رحمه الله پس از نقل اين سخن در الغدير (1 / 204) گويد: همه اينها را دست تحريف بازيگر با كتاب معارف (ط مصر، 1353 ه‍) انداخته، و دست امين طبع چه بسيار از اين گونه موارد از آن كتاب حذف كرده چنان كه برخى مطالب را
كه از آن نبوده در آن داخل كرده است.
ج - نيز ابن ابى الحديد گويد: مشهور است كه على عليه السلام در رحبه كوفه مردم را به خدا سوگند داد و فرمود: شما را به خدا سوگند مى دهم كه هر كه شنيده كه رسول خدا صلى الله عليه و آله و سلم پس از بازگشت از حجة الوداع در حق من فرمود: (هر كه من مولاى اويم پس على مولاى او است، خداوندا، دوست او را دوست بدار، و دشمن او را دشمن) (برخيزد و گواهى دهد). مردانى چند برخاستند و به آن گواهى دادند.
حضرت به انس بن مالك فرمود: تو نيز حاضر بودى چرا گواهى نمى دهى؟
گفت: اى امير مؤمنان، سنم بالا رفته و فراموشيم بيش از ياد آورى هايم شده است.
حضرت به او فرمود: اگر دروغگو باشى خداوند تو را بدان دروغ به بيمارى برص مبتلا كند كه عمامه هم آن را نپوشاند. انس نمرد تا آن كه به برص مبتلا شد...
ابن قتيبه حديث برص و نفرين امير مؤمنان عليه السلام درباره انس بن مالك را در كتاب معارف در باب برص از شخصيتها آورده، وابن قتيبه درباره على عليه السلام متهم و مشكوك نيست زيرا كه مشهور است كه از آن حضرت منحرف بوده است. (1) علامه امينى رحمه الله در الغدير (1 / 192) بعد از نقل اين سخن از معارف ابن قتيبه گويد: نقل اين مطلب كاشف از آن است كه وى جزم به درستى اين عبارت داشته و نسخه ها هم با همين مطابق است چنان كه از نقل ديگران هم همين مطلب را از كتاب معارف ظاهر است. اما دست امين بر ودايع علما نسبت به كتابهاشان در چاپخانه هاى مصر در كتابها دس و تحريف كرده و پس از نقل اين داستان اضافه كرده: ابو محمد گفته: (اين مطلب اصلى ندارد)، غافل از آن كه سياق كلام اين جنايت را آشكار مى سازد و اين اضافه را نمى پذيرد، زيرا مؤلف در اين كتاب مصاديق هر موضوعى را كه نزد او مسلم بوده ياد مى كند، و از اول تا آخر
اين كتاب هيچ موردى يافت نمى شود كه حكم به نفى يكى از مصاديق يك موضوع كه آورده نموده باشد جز همين مورد، حتى نخستين مردى كه در ميان مبتلايان به برص ذكر مى كند همين انس است. آيا ممكن است كه مؤلفى يك مصداق را در اثبات موضوع مورد بحث خود بياورد سپس آن را انكار كند و بگويد اين مطلب اصلى ندارد؟! البته اين تحريف در باب خود نخستين تحريف در كتاب معارف نيست...
10 - تاريخ يعقوبى: ابن واضح يعقوبى در تاريخ خود گويد: و در مدينه سى و دو سوره از قرآن بر پيامبر صلى الله عليه و آله و سلم نازل شد... و گفته شده: آخرين آيه اى كه بر او نازل شد اين آيه بود: اليوم اكملت لكم دينكم... (1)، و اين روايتى صحيح و ثابت و صريح است و نزول آن در روز نص بر امير مؤمنان على بن ابى طالب عليه السلام در غدير خم بود. (2) اما متن موجود در همين كتاب (ط دار صادر بيروت 2 / 43) چنين است: و نزول آن در روز نفر بر امير مؤمنان على بن ابى طالب عليه السلام بعد از ترحم بود.
11 - صحيح ترمذى: علامه حلى رحمه الله گويد: در صحيح ترمذى گويد: درباره متعه (ازدواج موقت) از ابن عمر سؤال شد، گفت: حلال است. پرسش كننده كه از اهل شام بود گفت: پدرت از آن نهى كرد! ابن عمر گفت: اگر پدرم از آن نهى كرد رسول خدا صلى الله عليه و آله و سلم آن را وضع كرد، آيا دست از سنت بداريم و از سخن پدرم پيروى كنيم؟! (3) اين حديث را با عين همين متن، شهيد ثانى در شرح لمعه 5 / 283 در باب
نكاح متعه نقل كرده جز آن كه به جاى (رسول خدا آن را وضع كرد)، (رسول خدا آن را سنت نهاد) آورده است. و نيز همين حديث در جواهر الكلام 30 / 145 در باب نكاح منقطع و شرعى بودن آن در اسلام به نقل از صحيح ترمذى آمده است. اما در صحيح ترمذى در باب (آنچه درباره نكاح متعه رسيده) دو حديث به شماره هاى 1130 و 1131 موجود است كه دلالت بر حرمت نكاح متعه دارند و اثرى از اين حديثى كه بزرگان علما نقل كرده اند در آن به چشم نمى خورد.
رجوع كنيد به التحفة الاحوذى في شرح جامع الترمذى (ط بيروت، دار المعرفة).
12 - نهج البلاغة: در نهج البلاغة تحقيق دكتر صبحى صالح، حكمت 190 چنين آمده: قال عليه السلام: واعجباه، اتكون الخلافة بالصحابة والقرابة؟ (شگفتا! آيا خلافت به صحابت وقرابت (با رسول خدا صلى الله عليه و سلم) است؟ سيد رضى گويد: و شعرى از آن حضرت در اين باره روايت شده است كه ترجمه اش اين است:) (پس اگر به سبب شورا زمامدار آنها شدى، اين چگونه است حال آن كه اهل مشورت (بنى هاشم) غايب بودند)!
فإن كنت بالشورى ملكت أمورهم * فكيف بهذا والمشيرون غيب وإن كنت بالقربى حججت خصيمهم * فغيرك أولى بالنبى وأقرب (و اگر به سبب خويشاوندى با مدافعان آنها احتجاج كردى، غير تو كه به پيامبر صلى الله عليه و آله و سلم اولويت وقرابت بيشترى داشت)!
اين روايت تحريف شده (1) و صحيح آن در شرح ابن ابى الحديد 18 / 416 و
شرح علامه مولى صالح قزوينى 4 / 180 چنين آمده: واعجباه، اتكون الخلافة بالصحابة، ولاتكون بالصحابة والقرابة؟! (شگفتا! آيا خلافت به صحابت تنها واقع مى شود ولى به صحابت وقرابت (كه من داشتم) واقع نمى شود)؟!
13 - مسند احمد حنبل: علامه حلى رحمه الله گويد: در مسند احمد از چند طريق نقل كرده كه پيامبر صلى الله عليه و آله و سلم ميان مردم عقد برادرى بست وعلى را رها نمود و او آخرين كس بود و برادرى براى او قرار نداد. على گفت: اى رسول خدا، ميان يارانت برادرى برقرار كردى و مرا رها ساختى! فرمود: همانا تو را براى خودم باز گذاشتم، تو برادر منى و من برادر تو، هر كس از تو ياد كرد بگو: من بنده خدا و برادر رسول اويم، اين مقام را پس از تو احدى ادعا نكند مگر دروغگو.
سوگند به آن كه مرا به حق مبعوث كرد تو را واپس نداشتم جز براى خودم، و تو نسبت به من به منزله هارون نسبت به موسى هستى جز آن كه پس از من پيامبرى نخواهد بود...). (1) علامه مظفر رحمه الله در ذيل اين كلام گويد: در ينابيع المودة باب نهم، حديث برادرى را از احمد در مسندش از زيد بن ابى اوفى نقل كرده چنان كه مصنف رحمه الله در كتاب منهاج الكرامة نيز از مسند آورده... و نيز در ينابيع المودة از احمد در مسندش از حذيفة بن يمان نقل كرده كه گفت: (رسول خدا صلى الله عليه و آله و سلم ميان مهاجران و انصار برادرى برقرار كرد وچنان بود كه ميان هر كسى با نظيرش برادرى برقرار مى ساخت، سپس دست على عليه السلام را گرفت و فرمود: اين برادر من است). و نيز از عبد الله بن احمد در زوايد المسند هشت حديث درباره برادرى پيامبر صلى الله عليه و آله و سلم با على عليه السلام نقل كرده است، و شايد مراد مصنف رحمه الله كه فرموده: (از چند طريق) همين احاديث باشد. ولى گويا چاپ كنندگان مسند عمدا آنها را از آن كتاب حذف
كرده اند بدين بهانه كه آنها از زيادات است (يعنى در خود مسند احمد نيست بلكه در مسند پسر او عبد الله است)، زيرا من هيچ كدام آنها را در مسند نديدم. (1) 14 - صحيح مسلم: علامه مظفر رحمه الله گويد: حاكم (2) نقل كرده كه مسلم حديث ابوموسى از پيامبر صلى الله عليه و آله و سلم را كه فرمود: (بهترين زنان جهان چهار تن هستند) روايت نموده ولى آن را در صحيح مسلم نه در باب فضائل خديجه و نه در باب فضائل فاطمه عليها السلام نيافتم. آرى در باب فضائل خديجه (7 / 123) از ابوموسى روايت كرده كه: (از زنان جز مريم و آسيه كامل نشدند، و همانا فضل عايشه بر ساير زنان مانند فضل تريد (آبگوشت) بر ساير غذاهاست).
و شايد ناسخان كتاب اين حديث را به جهت مقدم داشتن عايشه در فضيلت تحريف كرده اند چنان كه اين قرينه گواه است كه در حديث مذكور نامى از خديجه برده نشده پس چگونه مسلم آن را در باب فضائل خديجه آورده؟ و اگر آنچه حاكم روايت كرده اصلى نداشت ذهبى در تلخيص كتاب وى آن را پى گيرى نموده و ياد آورى مى كرد... و برخى از اين قوم خواسته اند تا با حديث سيادت زهرا عليها السلام معارضه نمايند، با حديثى كه از زبان رسول خدا صلى الله عليه و آله و سلم جعل مى كنند كه آن حضرت فرموده: (فضل عايشه بر ساير زنان مانند فضل تريد بر ساير طعام است) با آن كه جعلى بودن اين حديث آشكار است، زيرا بىپايگى نسبت اين تشبيه سست به پيامبرى كه از برتريهاى او دارا بودن سخنان كوتاه و پر معناست و او فصيح ترين مردم عرب بوده، روشن است و چگونه كسى كه با روش پيامبر صلى الله عليه و آله و سلم در لطف كلام وحسن بيان و تشبيهات بديع آشناست جزم به كذب اين نسبت پيدا نكند؟! اين حديث كجا و اين حديث كه فرموده: (فاطمه
سرور زنان جهان است)؟! كاش مى دانستم كه آيا فضيلت به گزاف است؟ با آن كه عايشه با امر خدا در قرآن كه او را به نشستن در خانه امر فرموده مخالفت كرد و بر امام زمان خود كه پيامبر صلى الله عليه و آله و سلم درباره او فرموده بود: (جنگ تو جنگ من است) شوريد، و آشكارا با وى دشمنى نمود با آن كه پيامبر صلى الله عليه و آله و سلم درباره او فرموده بود: (هر كه تو را دشمن بدارد مرا دشمن داشته، و هر كه مرا دشمن بدارد خدا را دشمن داشته است)، و پيوسته بر بغض و كينه آن امام باقى بود در حالى كه رسول خدا صلى الله عليه و آله و سلم بغض او را دليل نفاق دانسته و فرموده بود: (هر كه با تو كينه ورزد با من كينه ورزيده، و هر كه با من كينه ورزد با خدا كينه ورزيده است). (1) دليل و شاهد تحريف در صحيح مسلم مطلبى است كه در احقاق الحق علامه مرعشى رحمه الله آمده، وى گويد:
ياد آورى و رفع يك اشتباه ما در جلد 13، ص 85 در طرق حديث شريف من مات و لم يعرف امام زمانه مات ميتة جاهلية (هر كه بميرد و امام زمانش را نشناخته باشد به مرگ دوران جاهليت مرده است) نام صحيح مسلم را آورديم و بدون واسطه از آن نقل كرديم ولى متأسفانه يك اشتباه چاپى بود و صحيح آن چنين است: علامه شيخ محيى الدين ابو محمد عبد القادر بن ابى الوفاء (متوفاى سال 775) در جواهر المضيئة (2 / 457، ط حيدرآباد دكن) از صحيح مسلم چنين روايت نموده: وقول پيامبر صلى الله عليه و آله و سلم در صحيح مسلم: (من مات و لم يعرف امام زمانه مات ميتة جاهلية). (2) من گويم: اگر اين حديث در صحيح مسلم موجود بود و ايشان آن را ديده
بود نياز به اين ياد آورى و رفع اشتباه نداشت. (و نيز رجوع كنيد به الغدير 10 / 360).
15 - ديوان حسان: علامه امينى رحمه الله گويد: حسان مدايح زيادى غير آنچه گذشت درباره مولايمان اميرمؤمنان عليه السلام دارد و تو را از اشعارى كه برگزيده ايم آگاه خواهيم ساخت. و از همين سو خواهيم دانست كه دست امانت طبع از روزى كه به ديوان او در از شده هيچ گاه كوتاه نگرديده است و مواردى از ديوان حسان را تحريف نموده چنان كه با ديوانها و كتابها و معجم هاى ديگر نيز همين گونه بازى كرده و مدايح و فضايل اهل بيت عليهم السلام و ستايشهاى پيروان آنها را انداخته است، مانند ديوان فرزدق كه قصيده ميميه مشهور آن را كه درباره مولايمان امام زين العابدين عليه السلام است اسقاط نموده با آن كه ناشر در مقدمه شرح ديوان به وجود آن اشاره كرده و كتابها و معجم ها از ذكر آن سرشار است، و مانند ديوان كميت كه ابياتى از آن تحريف شده و ابياتى ديگر به آن افزوده گرديده است، و مانند ديوان امير شاعران، ابوفراس و مانند ديوان كشاجم كه مقدار قابل توجهى از مراثى سيدنا الامام سبط شهيد، حسين بن على عليه السلام را از آن انداخته اند. (1) 16 - قصيده ناشى صغير از جمله قصائدى كه تحريف در آن راه يافته قصيده مشهور ناشى صغير ابو الحسن على بن عبد الله بن وصيف حلاء است. ابن خلكان گويد: او از شاعران نيكو سخن بوده و او را درباره اهل بيت قصايد بسيارى است.
وى متكلمى ماهر بود، علم كلام را از ابوسهل اسماعيل بن على بن نوبخت متكلم فرا گرفت و از بزرگان شيعه بود و تصانيف بسيارى دارد. جدش (وصيف) غلام
بود و پدرش (عبد الله) عطار، ولقب حلاء از آن روست كه وى زيور آلات مسى مى ساخت. (1) وى در قصيده خود گويد:
بآل محمد عرف الصواب * وفي أبياتهم نزل الكتاب هم الكلمات والأسماء لاحت * لادم حين عز له المتاب وهم حجج الأله على البرايا * بهم وبحكمهم لايستراب وأنوار ترى في كل عصر * لاءرشاد الورى فهم شهاب ولا سيما أبوحسن علي * له في الحرب مرتبة تهاب علي الدر والذهب المصفى * وباقي الناس كلهم تراب كأن سنان ذابله ضمير * فليس عن القلوب له ذهاب وصارمه كبيعته بخم * معاقدها من القوم الرقاب إذا لم تبر من أعداء على * فما لك في محبته ثواب هو البكاء في المحراب ليلا * هوالضحاك إن جد الضراب هم النبأ العظيم وفلك نوح * وباب الله وانقطع الخطاب (2) (راه درست به آل محمد شناخته شد و كتاب خدا در خانه هاى آنان فرود آمد).
(آنان همان كلمات و نامهايى هستند كه در وقت توبه آدم در نظر وى آشكار گشت).
(آنان حجتهاى خدا بر آفريدگانند كه هيچ گونه شك و ترديدى در خود آنان و حكمشان نيست).
(و هر نورى كه در هر عصرى براى ارشاد خلايق ديده مى شود از نور شهاب
آنان است).
(به ويژه ابو الحسن على كه در جنگ مقامى هول انگيز دارد).
(على مرواريد و طلاى ناب است و ساير مردم همه خاكند).
(گويى نوك تيز نيزه او خاطره اى است كه هيچ گاه از دلها بيرون نمى رود).
(و شمشير او مانند بيعتش در غدير خم بر گردن آن قوم جاى گرفته است).
(اگر از دشمنان على بيزارى نجويى هرگز از ثواب محبت او بهره اى نخواهى داشت).
(هم اوست كه در شب در محراب بس مى گريست و در وقت جديت كارزار شاد و خندان بود).
(آنان (او و خاندانش) همان خبر بزرگ (در سوره نبأ) و كشتى نوح وباب خدايند، و ديگر سخنى نيست).
علامه امينى رحمه الله گويد: صحيح تر آن است كه اين قصيده از آن همين ناشى است چنان كه ابن شهرآشوب بدان تصريح دارد. (1) برخى از ابيات اين قصيده در يكى از مطبوعات به صورت تحريف شده و تغيير يافته آمده، اينك بنگر تا حقيقت روشن شود. ابن خلكان آن را چنين آورده:
وصارمه لبغتته كنجم * مقاصدها من الخلق الرقاب (2) (و شمشيرش از آن رو كه ناگهان فرود مى آيد به سان ستاره اى است كه مقصدش گردن خلايق است).
بنگر كه چگونه تحريف شده و (كبيعته بخم) به (لبغتته كنجم) تغيير يافته است.
17 - چند بيت از ابوتمام طائى رحمه الله: علامه امينى رحمه الله گويد: براى هيچ خردمندى مجالى در عدم شناخت روز غدير نمى توان يافت به ويژه كه در برابر او انبوه كتابهاى حديث و سيره و تاريخ و ادب قرار دارد كه هر كدام به روز غدير اشاره داشته، و هر كدام حقيقت آن روز را در برابر خواننده ملموس مى دارد و نمى گذارد نسبت بدان بى توجه بماند... و بسا كه خواننده اين كتاب ما (الغدير از آغاز تا پايان نمونه هايى از آنچه گفتيم بيابد. اينك با من همراه شو و از دكتر ملحم ابراهيم اسود، شارح ديوان اين شاعر (ابوتمام) در شگفت آى كه در شرح بيت: ويوم الغدير استوضح الحق اهله (و روز غدير خم، حق براى اهلش كاملا روشن گشت) گويد: روز غدير واقعه جنگ معروفى است.
و سپس در شرح بيت: يمد بضبعيه ويعلم انه (پيامبر زير دو بازوى او را گرفت و بلند كرد و چنان مى نمود كه او ولى آنهاست) سخنى دارد كه مى رساند آن را مربوط به يكى از جنگهاى پيامبر صلى الله عليه و آله و سلم مى داند. وى (ص 38) گويد: يمد بضبعيه يعنى او را كمك و يارى مى داد. هاء ضمير در يمده به امام على بر مى گردد، يعنى رسول خدا صلى الله عليه و آله و سلم او را يارى مى داد و نشان مى داد كه او ولى خواهد بود، آن حضرت يگانه بازو و ياور پيامبر صلى الله عليه و سلم در غدير بود. و شخص رسول خدا هم او را يارى مى داد با علم به اين كه او پس از خودش به زودى سرپرست و جانشين او بر امتش خواهد شد...! (1)
18 - ديوان ابوالطيب متنبى: علامه سيد عبد الزهراء گويد: ابوالطيب متنبى هنگامى كه او را بر ترك مدح امير مؤمنان عليه السلام سرزنش كردند گفت:
وتركت مدحى للوصى تعمدا * إذ كان نورا مستطيلا شاملا وإذا استطال الشئ قام بنفسه * وصفات ضوءالشمس تذهب باطلا (من از روى عمد مدح حضرت وصى را ترك گفتم، زيرا او نورى بلند و فراگير در عالم بود).
(و هر گاه چيزى قد علم كند بر پاى خود خواهد ايستاد (و ديگر نيازى به تعريف ندارد) چنان كه وصف نور خورشيد وصف باطل و بيهوده اى است).
و در پاورقى آن گويد: متأسفانه اين دو بيت در برخى از چاپهاى ديوان متنبى حذف شده، حتى استاد عبد الرحمن برقوقى اين دو بيت را در چاپ دو جلدى (2 / 546) آورده و در چاپ چهار جلدى همين ديوان حذف كرده است. (1) 19 - عقايد نسفى: علامه امينى رحمه الله در باب نگاهى به احاديث معاويه گويد:
حديث (من مات و لم يعرف امام زمانه مات ميتة جاهلية) را تفتازانى در شرح المقاصد (2 / 275) آورده و آن را داراى مفاد و مفهوم آيه اولى الامر قرار داده است. وتفتازانى با همين لفظ نيز در شرح عقايد نسفى چاپ سال 1302 آورده، اما دست امانت دار ودايع علم و دين در چاپ سال 1313 همين كتاب هفت صفحه آن را كه شامل همين حديث بوده تحريف نموده است، و شيخ على قارى صاحب المرقاة نيز در خاتمه الجواهر المضيئة (2 / 509) آن را آورده و در ص 457 گويد: معناى اين حديث كه در صحيح مسلم نقل كرده آن است كه: هر كس كه نشناسد كسى را كه اقتدا واهتداى به او در زمان وى بر او واجب است. (2)
20 - كمال الدين صدوق: حسن بن منذر گويد: روزى حمزة بن ابو الفتح نزد من آمد و گفت: مژده! ديشب در خانه امام عسكرى عليه السلام فرزندى براى آن حضرت به دنيا آمد و امام امر به كتمان آن فرمود، و دستور داد كه سيصد گوسفند براى او عقيقه كنند... (1) اين مطلب در نسخه اى قديمى از همين كتاب كه در كتابخانه عمومى مسجد جامع طهران به سرپرستى آية الله سعيد تهرانى رحمه الله نگهدارى مى شود نيز موجود است، ولى در چاپهاى اخير كتاب ديده نمى شود و شايد ناسخان و مصححان چون از راز اين عدد در عقيقه مذكور مطلع نبوده اند آن را حذف كرده اند. آرى در اينجا سرى بزرگ و حكمتى دقيق نهفته كه از بيان اهل بيت عليهم السلام معلوم مى گردد چنان كه امام صادق عليه السلام فرموده است: (هر مولودى مرهون عقيقه است). (2) زيرا از اين حديث شريف استفاده مى شود كه عقيقه ضامن حفظ حيات طفل و طول عمر او است، و چون حضرت صاحب العصر عليه السلام در تقدير الهى بايد از عمر طولانى هزاران ساله برخوردار باشد مقتضى بود كه سيصد گوسفند براى او عقيقه گردد. و خداوند به حقايق امور داناتر است.
21 - اسدالغابة: در كتاب سبيل النجاة في تتمة المراجعات تحقيق حسين الراضى - كه خداوند او را از سوى صاحب ولايت بهترين پاداش دهد - (ص 67) گويد: آيه: و من الناس من يشرى نفسه ابتغاء مرضات الله والله رؤف بالعباد (3) (از مردم كس هست كه در راه رضاى الهى جانفشانى مى كند، و خداوند به بندگان مهربان است) درباره امير مؤمنان عليه السلام نازل شد آن گاه كه در شب هجرت
در بستر رسول خدا صلى الله عليه و آله و سلم آرميد. رجوع كنيد به: شواهد التنزيل حسكانى حنفى 1 / 96 ح 133 وص 134 تا 142، وكفاية الطالب گنجى شافعى / 229 طحيدريه... واسد الغابة ابن اثير جزرى شافعى 4 / 25 مطبعه وهبيه در مصر، كه حديث را به صورت درست خود (بات على فراش رسول الله صلى الله عليه و آله و سلم) نقل كرده، ولى در چاپ حاج رياض الشيخ صاحب كتابفروشى اسلاميه كه به صورت افست چاپ شده اين حديث تحريف گرديده و كلمه (بات) به (بال) تغيير يافته و اين كار به جهت اهانت به مقام شامخ امير مؤمنان و سيد اوصيا انجام شده است، انا لله وانا اليه راجعون.
من گويم: خداوندا، اگر اين كار از روى عمد وعناد از وى صورت گرفته پس او را چنان لعنتى فرست كه دوزخيان از سختى آن پناه جويند و به عذابى سخت گرفتارش ساز، آمين رب العالمين.
18 - تاريخ الخلفاء سيوطى: عبد الرحمن احمد بكرى در كتاب حياة خليفة عمربن الخطاب (ص 37، طبع بيروت - لندن) گويد:
متقى هندى از ضحاك روايت كرده كه دومى گفت: كاش گوسپندى بودم در خانواده كه هر چه مى خواستند مرا مىپروريدند تا چون خوب پرورده مى شدم برخى از دوستان آنها به ديدنشان مىآمدند و آنان گوشت مرا كباب و قديد كرده، همه مى خوردند و به صورت مدفوع بيرون مى دادند ولى بشر آفريده نمى شدم (1).
وشيخ جلال الدين سيوطى گويد: بيهقى در شعب الايمان از ضحاك روايت
كرده كه اولى گفت: به خدا سوگند دوست داشتم كه درختى در ميان راه بودم كه شترى بر من مى گذشت، مرا مى گرفت و به دهان مى برد و مى جويد و مى بلعيد، آن گاه به صورت پشكل بيرون مى داد ولى بشر نبودم. دومى گفت: كاش من گوسپندى بودم... (1) مؤلف (عبد الرحمن احمد بكرى) گويد: شيخ سيوطى جمله (و مرا به صورت مدفوع بيرون مى دادند) را از حديث بريده و انداخته است در صورتى كه صاحب كنز العمال، ط حيدرآباد هند، زينى دحلان در الفتوحات الاسلامية وكاندهلوى در حياة الصحابة وابونعيم در حلية الاولياء وشيخ مؤمن شبلنجى در نور الأبصار و ديگران همه آورده اند.
تحريف شخصيتهاى شيعى پس از بحث فوق در تحريف برخى از كتابها به منظور اخفاى مناقب امير مؤمنان عليه السلام و پوشيدن حق مسلم او يا به منظور مصلحتهاى ديگرى كه مورد توجه تحريف كنندگان و حذف كنندگان بوده است، بد نيست اشاره اى داشته باشيم به برخى از دوستان خاص اهل بيت عليهم السلام كه شخصيت آنان نيز از قلم تحريف گران و زبان معاندان سالم نمانده به جرم دوستى خاندان بهترين رسولان و دفاع از ائمه طاهرين به ويژه دفاع از حريم مقدس پيشواى پرهيز كاران و رهبر سپيدرويان و روح رسول و همسر بتول، همو كه اگر نبود يك ستون اسلام راست نمى شد و يك شاخه از درخت اسلام سبز نمى گشت، و اين تحريف و معاندت تا آنجا ادامه يافته كه برخى از دشمنان سرسخت و ملحد كار را از ظلم و حسد به جايى رساندند كه درباره امام صادق كه حامل پرچم هدايت و ناشر علم رسول صلى الله عليه و آله و سلم
است سخنان ناروايى گفتند!
1 - امام صادق عليه السلام: ابن حجر عسقلانى گويد: جعفر بن محمد بن على بن الحسين بن على بن ابى طالب هاشمى علوى ابو عبد الله مدنى ملقب به صادق، و مادرش ام فروه دختر قاسم بن محمد بن ابى بكر است. ابن مدينى گفته است: از يحيى بن سعيد درباره او پرسيدند، گفت: قدرى از او دل گيرم، و مجالد نزد من از او محبوب تر است. (1) سعيد بن ابى مريم گويد: به ابوبكربن عياش گفتند: چرا با اين كه زمان جعفر را درك كردى از او حديث نشنيدى؟ گفت: ما از او درباره احاديثى كه مى گفت پرسيديم كه آيا اينها را (از راويان) شنيده اى؟ گفت: نه، بلكه روايتى است كه از پدرانمان روايت مى كنيم.
ابن سعد گويد: جعفر حديث بسيار مى گفت ولى به حديث او احتجاج نمى شود و او را ضعيف شمرده اند. يك بار از او پرسيدند: آيا اين احاديث را از پدرت شنيده اى؟ گفت: آرى. و بار ديگر پرسيدند، گفت: آنها را در كتب پدرم ديده ام. (2) از امور اندوهبار واسف انگيز آن است كه محمد بن اسماعيل بخارى در كتاب صحيح خود از برخى شياطين ناصبيها مانند عمران بن حطان ومروان بن حكم حديث نقل مى كند ولى از امام صادق عليه السلام نقل نمى كند، كاش مى دانستم كه بخارى چه عذرى در پيشگاه خدا و رسول خواهد داشت!
ابن حجر گويد: (عمران بن حطان سدوسى شاعر مشهورى است كه عقيده خوارج داشته وهموست كه در رثاى عبد الرحمن بن ملجم قاتل على عليه السلام شعر گفته است). سپس حديثى را كه بخارى در صحيح خود از او نقل كرده آورده است. (1) نيز گويد: مروان بن حكم بن ابى العاص بن اميه پسر عموى عثمان... (و نام چند تن از صحابه وتابعين را برده و گويد) وبخارى احاديث اينان را از او نقل كرده است... و مالك و ديگران جز مسلم بر حديث و رأى او اعتماد كرده اند. (2) آرى اينان همان كسانى هستند كه به قول قرآن كريم (همه كوشش خود را در زندگى دنيا به كار بردند و همه پوچ و نابود گرديد ولى چنين پندارند كه كار نيك مى كنند). و چه خوب گفته شاعر شيعى امامى ابوبكربن شهاب حضرمى (3):
قضية تشبه بالمرزءة * هذا البخاري إمام الفئة بالصادق الصديق ما احتج في * صحيحه واحتج بالمرجئة ومثل عمران بن حطان ومروان * وابن المرأة المخطئة إن الامام الصادق المجتبى * بفضله الاي أتت منبئة أجل من في عصره رتبة * لم يقترف في عمره سيئة قلامة من ظفر إبهامه * تعدل من مثل البخاري مائة (داستانى غم انگيز وجود دارد و آن اين كه بخارى كه پيشواى اهل سنت است در كتاب صحيح خود احاديث امام صادق عليه السلام را نياورده ولى احاديث مرجئه و
افرادى مثل عمران بن حطان و مروان و پسر آن زن نابكار را آورده است... امام صادق برگزيده كه آياتى روشنگر در فضل او آمده والامقام ترين مردم عصر خود بود كه حتى يك گناه در عمر خويش مرتكب نشد. ذره اى از ناخن انگشت او با صد تا مثل بخارى برابرى مى كند).
2 - ابان بن تغلب: ابن حجر عسقلانى پس از آن كه مدح وتوثيق او را از زبان محدثين نقل مى كند، گويد: جوزجانى گفته است: او منحرف و مذهبش ناپسند است و مرد مجاهرى (نسبت به ولايت و دشمنى با خلفا) بوده است. (1) و گويد: ذهبى (در ميزان الاعتدال) در شرح حال ابان بن تغلب گفته است: اگر پرسند: چگونه توثيق يك نفر اهل بدعت جايز است در صورتى كه معناى ثقه بودن عدالت و اتفاق نظر داشتن است؟ و او با اين كه اهل بدعت بوده چگونه مى تواند عادل باشد؟ پاسخ آن است كه: بدعت دو قسم است: بدعت كوچك و بدعت بزرگ. بدعت كوچك مانند غلو در تشيع يا تشيع بدون غلو و گرمى است، و اين صفت در بسيارى از تابعين و پيروانشان وجود داشته با آن كه همگى اهل دين و پرهيزكارى و راستگويى بوده اند، و اگر بنا بر رد حديث اينان گذارده شود جمله اى از آثار نبوى از ميان مى رود و اين مفسده روشنى است.
اما بدعت بزرگ رفض كامل (نسبت به خلفا) وغلو (در تشيع) و فرو آوردن مقام ابو بكر وعمر - رضى الله عنهما - و دعوت بدين امر است. چنين كسانى حديثشان پذيرفته نيست و كرامتى ندارند. و نيز فعلا در ميان اين قسم مردى راستگو و قابل اعتماد سراغ ندارم بلكه دروغ وتقيه ونفاق رويه آنهاست، و چگونه مى توان از چنين كسى حديث پذيرفت؟ هرگز و هرگز! بنابر اين شيعى غالى در زمان گذشتگان و در عرف آنان كسى بوده است كه از عثمان و زبير و طلحه و
گروههايى كه با على رضى الله عنه جنگيده اند انتقاد مى كند و آنان را ناسزا مى گويد، و غالى در زمان و عرف ما كسى است كه اين بزرگان را كافر دانسته و از ابو بكر و عمر بيزارى مى جويد، كه چنين كسى گمراه و دروغ زن است. (1) علامه مجاهد سيد محمد بن عقيل حضرموتى پس از نقل اين سخن گويد: در جمله (شيعى غالى كسى است كه...) نوعى پيچيدگى وجود دارد، زيرا لفظ گروه بر يك نفر و بيشتر صدق مى كند، پس تفسير آن چيست؟ آيا مراد تنها ام المؤمنين عايشه است؟ يا غير از نهروانيان يعنى سپاه بصره و شام است؟ و بنابر اين امام حسن و امام حسين و عمار و همفكران آنها كه به طور قطع لعن اهل شام از زبان آنان نقل شده بايد غالى باشند (2)!...
و نيز عسقلانى گويد: تشيع دوستى على و مقدم داشتن او بر صحابه است، پس هر كه او را بر ابو بكر وعمر مقدم بدارد غالى در تشيع است و به او رافضى گويند و اگر بر اين دو كس مقدم ندارد شيعى است. و اگر همراه اين عقيده ناسزاگويى و دشمنى علنى را هم بيفزايد رافضى غالى است، و اگر معتقد به رجعت به دنيا هم باشد غالى سرسخت است. (3) علامه حضرموتى در اينجا نيز گويد: پوشيده نيست كه معناى اين سخن او آن است كه همه دوستان على كه او را بر شيخين مقدم مى دارند رافضى اند و دوستان او كه او را بر صحابه بجز شيخين مقدم مى دارند شيعه هستند و هر دو دسته غير عادل! روى اين حساب عده بسيارى از صحابه بزرگوار مانند مقداد، زيد بن ارقم، سلمان، ابوذر، خباب، جابر، ابو سعيد خدرى، عمار، ابى بن كعب، حذيفه، بريده، ابوايوب، سهل بن حنيف، عثمان بن حنيف، ابو آلهيثم بن التيهان، خزيمة بن
ثابت، قيس بن سعد، ابوالطفيل عامربن واثله، عباس بن عبد المطلب و پسرانش، همه بنى هاشم وبنى مطلب و بسيارى ديگر همه رافضى اند زيرا هم على را دوست مىداشته اند و هم بر شيخين مقدم مى دانسته اند، و نيز عده بى شمارى از تابعين و پيروان آنها از بزرگان ائمه و برگزيدگان امت نيز رافضى خواهند بود در صورتى كه در ميان آنان كسانى هستند كه همدوش قرآنند، ورد عدالت اينان به خدا سوگند كمرشكن است. (1) در پايان بايد گفت: چگونه مى تواند ابان بن تغلب منحرف و ناپسنديده مذهب ومجاهر باشد در حالى كه مرگ او قلب امام صادق عليه السلام را به درد آورد؟
و چگونه مى تواند چنين باشد در صورتى كه امام باقر عليه السلام به او فرمود: (در مسجد مدينه بنشين و براى مردم فتوا بده، كه من دوست دارم در ميان شيعيانم مانند تو به چشم خورد)! و چون خبر مرگ او به امام صادق عليه السلام رسيد فرمود: (به خدا سوگند مرگ ابان دل مرا به درد آورد). (2) خداوند ديدگان ناصبيان را كور كند و عذاب خود را بر آنان فرو ريزد كه مردان مذهب را به اين گونه اراجيف و ناسزاها متهم مى دارند.
محدث قمى رحمه الله گويد: ابان بن تغلب كوفى در ميان اصحاب ما ثقه و جليل القدر و والامقام است، امام سجاد و امام باقر و امام صادق عليهم السلام را ديده است...، آن مرحوم در همه فنون علم از قرآن، فقه، حديث، ادب، نحو و لغت مقدم بود. وى كتابهايى دارد از جمله كتاب تفسير غريب القرآن (تفسير لغات مشكل قرآن)، او از قاريان سرشناس وفقيه ولغوى بود، از مردم عرب مطالبى شنيده و از آنان حكايت نموده و از امام صادق عليه السلام سى هزار حديث
روايت كرده است. از ابان بن محمد بن ابان بن تغلب روايت شده كه گفت از پدرم شنيدم مى گفت: با پدرم (ابان) بر امام صادق عليه السلام وارد شديم، تا چشم حضرت به او افتاد دستور داد بالشى براى او نهادند و با او دست داد و در آغوشش كشيد و از حال او پرسيد و به او خوشامد گفت. و هر گاه پدرم به مدينه مى آمد مردم گرد او حلقه مى زدند و ستون (مسجد) پيامبر را براى او خالى مى كردند. (1) 3 - اصبغ بن نباته: ابن حجر عسقلانى گويد: اصبغ بن نباته تميمى حنظلى ابو القاسم كوفى، از عمر وعلى وحسن بن على وعماربن ياسر وأبى ايوب روايت كرده است... ابن سعد گفته: او شيعى بوده و در روايتش ضعيف شمرده مى شده و رئيس مأموران انتظامى على بوده است... ساجى وقرطبى گفته اند: حديث او ناشناخته است. ابن عدى گفته: در بيشتر رواياتى كه از على نقل نموده احدى با او موافقت نداشته و ضعف او آشكار است. جوزجانى گفته: او منحرف است. بزار گفته: بيشتر احاديثى را كه از على روايت كرده غير او روايت نكرده است. عقيلى گفته: او معتقد به رجعت بوده است. ابن حبان گفته: او مفتون دوستى على بوده، لذا خيال بافى هايى كرده و از اين رو مستحق ترك گرديده است. (2) آرى اين مرد بزرگ جرمى جز دوستى و نزديكى با على عليه السلام نداشته است:
حب على كله ضرب * يرجف من خيفته القلب (دوستى على ضربه اى است كه دل از بيم آن مىلرزد).
شعبى گويد: ما از على ديده ايم! با دوستى او دنياى خود را از دست مى دهيم
و با دشمنى او دين خود را!
4 - حارث اعور همدانى: ابن حجر عسقلانى گويد: حارث بن عبد الله اعور همدانى خارفى ابوزهير كوفى، و برخى حارث بن عبيد گفته اند و برخى به جاى (خارفى) حوتى گفته اند وحوت تيره اى از همدان است. از على و ابن مسعود وزيدبن ثابت وبقيره همسر سلمان روايت كرده است... ابن عبد البر در كتاب العلم خود - پس از آن كه از ابراهيم نقل مى كند كه حارث را دروغگو پنداشته - گويد: به گمان من شعبى در اين كه حارث را دروغگو انگاشته كيفر خواهد شد در حالى كه دروغ او را برملا نساخته و تنها به جهت افراط او در دوستى على بر او عيب گرفته است. ابن سعد گفته: او گفتار بدى داشته و در اعتقاد ضعيف است... جوزجانى گفته: از على بن مدينى درباره عاصم وحارث پرسيدم، گفت: چون تويى از اين مطلب مىپرسد؟ حارث كذاب است...
ابن حبان گفته: حارث غالى در تشيع و سست در حديث بوده و در سال 65 در گذشته است. (1) مرگ بر گروهى كه مردى را دروغگو قلمداد مى كنند كه از مقام والايى نزد امير مؤمنان عليه السلام برخوردار بوده تا آنجا كه مولايش به او فرمود: اى حارث، تو را مژده باد كه هنگام مرگ و در صراط و حوض و تقسيم بهشتيان و دوزخيان مرا مى بينى و خواهى شناخت... (2) و بايد دانست كه اينان به جرح و نسبت بىعدالتى به رجال شيعه و تضييع مقام آنان اكتفا نكردند بلكه هر محدثى از اهل مذهب و طريقت خودشان را نيز
كه منقبتى از على عليه السلام نقل نموده به تشيع ورافضى بودن متهم كرده اند (1) بلكه او را تكفير نموده و خونش را حلال كرده اند. علامه حسن مغربى گويد: شرايط و محنتها روز به روز بيشتر مى شد و انواع گوناگونى پيدا مى كرد تا آنجا كه به حد تفسيق وتكفير رسيد و گروهى معتقد شدند كه هر كه منقبت يا فضيلتى در حق امام امير مؤمنان عليه السلام نقل كند نجس است، و با او با نسبت بى عدالتى دادن و عدم اعتماد داشتن مقابله مى نمودند. بى شك اين مصيبت بزرگ ساخته دشمنان اهل بيت بود كه در ميان اهل حديث راه دادند تا بدين وسيله هر چيزى را كه در فضل على عليه السلام وارد شده از ميان بردارند، و به همين دليل نشانه تشيع راوى و علامت بدعت او را نقل فضائل على عليه السلام مى دانستند! (2) تحريف شخصيت برخى از بزرگان اهل سنت اينك نام چند تن از بزرگان اهل سنت كه مورد بى مهرى قرار گرفته اند:
1 - حافظ كبير حاكم نيشابورى: ذهبى گويد: حافظ كبير امام محدثين ابو عبد الله محمد بن عبد الله بن محمد بن حمدويه بن نعيم ضبى طهمانى نيشابورى معروف به ابن البيع، صاحب تصنيفاتى است، در سال 321 به دنيا آمد... ابو بكر خطيب گفته: ابو عبد الله حاكم ثقه بود و مايل به تشيع، ابراهيم بن محمد ارموى كه مرد صالح عالمى بود به من گفت: حاكم احاديثى را كه به زعم او بنابر شرط بخارى ومسلم صحيح بوده گرد آورد، از جمله حديث طير و حديث ولايت (من
كنت مولاه فعلى مولاه)، و اصحاب حديث بر او انكار كردند و به گفتارش التفات ننمودند...
ابن طاهر گفته: از ابو اسماعيل انصارى درباره حاكم پرسيدم، گفت: در حديث مورد وثوق است ورافضى خبيث است. وابن طاهر گفت: او در باطن نسبت به شيعه سخت تعصب داشت و در ظاهر عقيده تسنن را مبنى بر مقدم داشتن شيخين و خلافت آنها ابراز مى داشت و از معاويه و خاندان او انحراف داشت و به اين عقيده تظاهر مى كرد واعتذار نمى جست. من گويم: اين كه او از دشمنان على انحراف داشت آشكار است، اما درباره شيخين بايد گفت كه حاكم آنها را در هر حال بزرگ مى داشت، پس او شيعى است نه رافضى، و كاش كتاب مستدرك را نمى نوشت كه اين كتاب با روش بدى كه در آن پيش گرفته از فضيلت و قدر او كاسته است... (1) 2 - ابن سقاء: ذهبى گويد: حافظ امام، محدث واسط، ابو محمد عبد الله بن محمد بن عثمان واسطى... على بن محمد طيب جلابى در تاريخ خود گويد:
ابن سقاء از امامان اهل واسط و از حافظان خوش حافظه و استوار بود و در جمادى الاخره سال 373 درگذشت. سلفى گفته: از خميس حوزى درباره ابن سقاء پرسيدم، گفت: او از طايفه مزينه مضر است وسقاء نبود بلكه او را چنين لقب دادند. او از بزرگان اهل واسط و داراى ثروت وحافظه بود، پدرش او را به سفر برد و به شاگردى ابى خليفه وأبى يعلى وابن زيدان بجلى ومفضل بن جندى سپرد و از آنان حديث شنيد، و خداوند به سن و علم او بركت داد، و اتفاق افتاد كه او حديث طير را بر عده اى املا نمود ولى آنان تاب نياوردند و بر سر او ريختند و از جايش بلند كرده آنجا را آب كشيدند! او هم رفت و خانه نشين شد و
ديگر براى هيچ يك از اهل واسط حديث نمى گفت، و به همين دليل حديث او در نزد واسطيان اندك است. وى در سال 371 درگذشت. (1) 3 - حافظ نسائى: محدث قمى رحمه الله گويد: ابو عبد الرحمن احمد بن على بن شعيب نسأى حافظ، از بزرگان عصر خود در علم حديث بود، در نسا از شهرهاى خراسان به دنيا آمد و در مصر در كوچه قناديل سكونت داشت، بسيار اهل سحرخيزى و عبادت بود، يك روز در ميان روزه مى گرفت. حاكم گويد: نسأى فقيه ترين مشايخ عصر خود و آشناترين آنها به درست و نادرست آثار و رجال بود. ذهبى گفته: او از مسلم حافظ تر بود. كتاب خصائص و سنن كه يكى از صحاح شش گانه است از او است.
نقل است كه چون به دمشق رفت و كتاب (خصائص) را در مناقب امير مؤمنان عليه السلام نوشت اين كار را از او ناپسند داشتند و به او گفتند: چرا در فضائل شيخين كتاب ننوشتى؟ گفت: چون به دمشق آمدم و منحرفان از على عليه السلام را در آنجا فراوان ديدم كتاب خصائص را نوشتم بدان اميد كه خداوند آنها را بدين وسيله هدايت كند. آنان بر پهلوى او كوفتند و از مسجد بيرونش كردند و پيوسته او را تعقيب كردند تا از دمشق به سوى رمله اخراجش كردند و او در رمله درگذشت...
محمد بن اسحاق اصفهانى گويد: از مشايخ خود در مصر شنيدم كه مى گفتند:
ابو عبد الرحمن در آخر عمر از مصر جدا شد و به دمشق رفت. در آنجا او را از معاويه وفضائلى كه درباره او روايت شده پرسيدند، گفت: آيا معاويه راضى نيست كه فضائل او يك يك شمرده شود تا (بر فضائل على) فزون آيد؟ و به نقل ديگرى گفت: من براى او فضيلتى نمى شناسم جز اين سخن (و نفرين)
پيامبر صلى الله عليه و آله و سلم را درباره او كه (خداوند شكمت را سير نكند)! و چون عقيده شيعه داشت پيوسته بر پهلوى او كوفتند تا او را از مسجد راندند... وفات او در سال 303 اتفاق افتاد. ونسا اسم شهرى است در خراسان كه با سرخس دو روز راه فاصله دارد. (1) 4 - حافظ گنجى شافعى: حافظ فخرالدين ابو عبد الله محمد بن يوسف گنجى شافعى مقتول به سال 658 در مقدمه كتاب خود (كفاية الطالب) گويد: (چون در روز پنجشنبه شش شب مانده از جمادى الاخره سال 647 در مشهد شريف در حصباء موصل به بحث نشستم و سخن از حديث مهاجريت پيش آمد و بزرگان شهر از نقيبان و مدرسان و فقيهان وارباب حديث حضور داشتند پس از درس چند حديثى ذكر كردم و مجلس را به ذكر يكى از فضائل و مناقب اهل بيت عليهم السلام به پايان بردم. آن گاه يكى از حاضران به جهت نا آشنايى با علم منقول به حديث زيد بن ارقم درباره حديث غدير خم و حديث عمار از رسول خدا صلى الله عليه و آله و سلم كه فرمود: (خوشا حال كسى كه تو را دوست داشته و درباره تو راست بگويد) ايراد گرفت. تعصب دوستى من نسبت به آن خاندان مرا بر آن داشت تا كتابى را املا كنم مشتمل بر برخى از روايات صحيح موجود در كتب پيشوايان و حافظان حديث كه از مشايخ خود در شهرها روايت كرده ايم در مناقب امير مؤمنان على عليه السلام كه در همه فضائل خانوادگى و پاكزادگى رسول خدا صلى الله عليه و آله و سلم همدوش آن حضرت بوده است).
اين سخن حافظ گنجى است، اما ذهبى درباره اين مرد دوستدار خاندان پيامبر خدا صلى الله عليه و آله و سلم گويد: (ومحدث مفيد فخرالدين محمد بن يوسف گنجى در جامع دمشق به جهت تجاوز از حد خود و فضوليها و زياده گوييهايش به قتل
رسيد). (1) ويراستار كتاب (كفاية الطالب) گويد: ابن تغرى بردى از اين فاجعه شادمان شده و به افتخار گويد: (عوام دمشق و مردم آنجا از اين حادثه بسيار شادمان شدند وفخرالدين محمد بن يوسف بن محمد گنجى را در جامع دمشق كشتند.
اين مرد از اهل علم بود ولى در او شرى نهفته بود و رافضى خبيثى بود و با مغولان سازش داشت). (2) 5 - نصربن على ازدى جهضمى: عسقلانى گويد: ابن ابى حاتم گفته است: از پدرم درباره نصربن على وأبى حفص صيرفى پرسيدم، گفت: نصر محبوب تر و موثق تر و حافظ تر از ابى حفص است. گفتم: درباره نصر چه گويى؟ گفت: ثقه است. ابو على بن صواف از عبد الله بن احمد حكايت كرده كه چون نصربن على اين حديث را خواند: (رسول خدا صلى الله عليه و آله و سلم دست حسن و حسين را گرفت و فرمود:
هر كه مرا و اين دو را و پدر و مادر آنها را دوست بدارد در روز قيامت در درجه من خواهد بود)، متوكل دستور داد او را هزار تازيانه بزنند، جعفر بن عبد الواحد با متوكل صحبت كرد و آن قدر در گوش او خواند كه اين مرد از اهل سنت است تا متوكل او را رها كرد. (3) 6 - على بن رباح: عسقلانى گويد: ابن سعد او را در طبقه دوم از اهل مصر ياد كرده و گفته ثقه است... وابن حبان نيز او را در زمره ثقات آورده، با اين حال ليث گويد: على بن رباح مى گفت: من حلال نمى كنم كسى را كه مرا (على) نامد،
نام من (على) است. مقرى گويد: هر گاه بنى اميه مى شنيدند كه كودكى على نام دارد او را مى كشتند، اين خبر به رباح رسيد گفت: پسر من نامش على است، و از نام على ناراحت مى شد و بر هر كه فرزندش را على مى ناميد خشم مى گرفت. (1) تحريف در شخصيتهاى دشمن على عليه السلام پس از ذكر برخى از كسانى كه مقام والاى آنها از تيرهاى مسموم متعصبان در امان نمانده است نام كسانى را در اينجا مى آوريم كه رجال نويسان آنان را به عدالت ووثاقت توصيف نموده اند با آن كه شديدا دشمن على عليه السلام بوده و از آن حضرت منحرف بوده اند و اين بدترين نوع تحريف و واژگونه جلوه دادن است.
زشتى باد بر گروهى كه حقايق را قلب و تحريف كرده اند، آنان شيطان را ملاك كار خويش دانسته و شيطان هم آنان را شريك خود گرفته است، در سينه آنان تخم و جوجه گذاشته و آشيانه كرده و در دامن آنان باليده و آنان را چشم و زبان خود ساخته است. (2) مرگ بر گروهى كه ناسزا و حمله و بدگويى به سرور اوليا و امير برايا را تصلب و استوارى در سنت دانسته و دشمنى حضرتش را نشانه ديندارى شمرده اند!
1 - ابراهيم بن يعقوب جوزجانى: عسقلانى گويد: خلال گفته: ابراهيم جدا مرد جليلى است، احمد بن حنبل با او مكاتبه مى كرد و سخت او را اكرام مى نمود... دارقطنى گفته:... او از حافظان اهل تصنيف و تخريج كنندگان مورد وثوق بوده... سلمى پس از نقل اين مطلب از دارقطنى گفته: لكن در او انحرافى
از على وجود داشته، اصحاب حديث در خانه او جمع شدند در اين هنگام دختركى جوجه اى را براى سر بريدن بيرون آورد و كسى را نيافت كه آن را سر ببرد، ابراهيم گفت: شگفتا! يك جوجه را كسى پيدا نمى شود سر ببرد ولى على در يك نيم روز بيست و چند هزار مسلمان را قتل عام كرد!... ابن حبان در بخش ثقات گفته: او حرورى مذهب بود ولى دعوت و تبليغى نداشت، و در عقيده تسنن سخت بود وحافظ حديث بود اما بسا از روى تصلبى كه داشت از حد خود تجاوز مى نمود. ابن عدى گفته: او بسيار مايل بود به مذهب اهل دمشق كه انحراف از على داشتند. من در نسخه اى از كتاب ابن حبان ديدم كه (حريزى مذهب) نوشته بود كه منسوب است به حريزبن عثمان و او به دشمنى با على معروف بود. (1) و نيز در شرح حال (مصدع) گويد: جوزجانى مشهور به نصب و دشمنى با على وانحراف از آن حضرت است. (2) علامه حضرموتى رحمه الله گويد: چه حرورى مذهب باشد چه حريزى مذهب فرقى ندارد، هر كدام باشد كافى است براى اثبات نفاق وفسق و پليدى اين مرد.
اين كه گفته: (وى در عقيده تسنن سخت بود) اين سنت چيست؟ من جز اين نمى دانم كه همان سنتى است كه عمربن عبد العزيز آن را برداشت و اهل دمشق بر او ايراد گرفتند و آن لعن مولاى مؤمنان است كه آشكارا حضرتش را لعن مى كردند. خدا اين سنت و پايه گذار و عامل به آن را هر كه باشد لعنت كند، آمين! و اما اين كه گويى از او اعتذار جسته و گفته: (بسا از روى تصلبى كه داشت از حد خود تجاوز مى نمود)، عذر بدتر از گناه است كه به شستن نجاست با
چيزى نجس تر از آن ماند. (1) 2 - حريزبن عثمان حمصى: عسقلانى گويد: آجرى از ابى داود آورده كه استادان حريز همه ثقه بوده اند. از احمد بن حنبل درباره او پرسيدم، گفت: ثقه ثقه است، و نيز گفت: در شام اثبت از حريز وجود ندارد. ابن المدينى گفته: از اصحاب ما هر كه را درك كرده ام پيوسته او را توثيق مى نمودند. دخيم گفته: او حمصى است كه اسناد روايتش بسيار خوب و حديثش درست است، و نيز گفته:
او ثقه است. (2) عسقلانى در جاى ديگر گويد: احمد وابن معين و ساير پيشوايان رجال او را توثيق كرده اند... وابوحاتم گفته: من در شام اثبت از او سراغ ندارم، و اين كه او دشمن على بوده نزد من به صحت نپيوسته. من گويم: دشمنى او نه از يك طريق (بلكه از طرق چندى) رسيده و نيز خلاف آن هم رسيده است. (3) و نيز عسقلانى گويد: عجلى گفته: او اهل شام وثقه بوده و بر على تهاجم داشته است. عمرو بن على گفته: او از على عيب جويى مى كرد و به او ناسزا مى گفت. و در جاى ديگر گفته: او ثبت و استوار در حديث است و به على سخت حمله مى كرد. احمد بن سعيد دارمى از احمد بن سليمان مروزى آورده كه گفت: از اسماعيل بن عياش شنيدم كه گفت: از مصر تا مكه با حريزبن عثمان همسفر بودم و او پيوسته على را ناسزا مى گفت ولعن مى فرستاد. ضحاك بن عبد الوهاب گفته: او متروك و متهم است، اسماعيل بن عياش براى ما نقل كرد كه از حريزبن عثمان شنيده كه مى گفت: اين حديثى كه مردم از پيامبر صلى الله عليه و آله و سلم نقل
مى كنند كه به على فرمود: (تو نسبت به من به منزله هارون با موسى هستى) درست است ولى شنونده اشتباه كرده، گفتم: پس اصل آن چيست؟ گفت: (به منزله قارون با موسى) درست است!
به يحيى بن صالح گفتند: چرا از حريز حديث نمى نويسى؟ گفت: چگونه حديث نويسم از مردى كه هفت سال با او نماز صبح گزاردم و هميشه عادت او اين بود كه از مسجد بيرون نمى شد تا آن كه هفتاد مرتبه على را لعن كند. ابن حبان گفته: وى صبح گاه هفتاد مرتبه و شبان گاه نيز هفتاد مرتبه على را لعن مى كرد.
علت آن را از وى پرسيدند، گفت: او كسى است كه سرهاى پدران و اجداد مرا بريده است! (1) ابن ابى الحديد گويد: در ميان محدثان كسانى بوده اند كه آن حضرت را لعن مى كردند و احاديث ناشناخته ونامربوطى را درباره حضرتش روايت مى نمودند، از جمله حريزبن عثمان است كه آن حضرت را دشمن مى داشته و از او عيب جويى مى نموده و اخبار دروغى را درباره او روايت مى كرده است... محفوظ گويد: به يحيى بن صالح وحاظى گفتم: تو از مشايخ نظير و همطراز حريز روايت كرده اى، چرا از او حديث نمى كنى؟ گفت: من نزد او رفتم و او كتابى به من داد كه در آن نوشته بود: (فلانى از فلانى برايم حديث كرد كه چون وفات پيامبر صلى الله عليه و آله و سلم فرا رسيد وصيت كرد كه دست على بن ابى طالب را قطع كنند)! من با ديدن اين مطلب در آن كتاب آن را پس دادم و حلال ندانستم كه چيزى از او بنويسم. (2) با توجه به مطالب گذشته و توثيقاتى كه از وى به عمل آمده حتى بخارى در صحيح خود دو حديث از او نقل كرده (3) با اين كه خود تصريح دارد كه وى سخت
دشمن على بوده و او را لعن مى نموده، حقيقت روشن مى شود و خواننده لاحول گويان گويد: به به، به اين وثاقت و شگفتا از اين عدالت! (اگر اين مرد به نظر تو عادل باشد، به يقين ابن ملجم مرادى از او عادل تر است)!
3 - خالدبن عبد الله قسرى: عسقلانى گويد: ابن حبان او را در زمره ثقات آورده، ويحيى حمانى گفته: به سيار گفتند: آيا از خالد روايت مى كنى؟ گفت: او شريف تر از آن است كه دروغ بگويد. (1) ابن ابى الحديد گويد: مبرد در كامل آورده: خالدبن عبد الله قسرى كه در زمان خلافت هشام امير عراق بود بر منبر على عليه السلام را لعن مى كرد و مى گفت: (خداوندا، على بن ابى طالب بن عبد المطلب بن هاشم داماد رسول خدا و پدر حسن و حسين را لعنت كن)! آن گاه رو به مردم كرده مى گفت: آيا نام او را دقيقا بيان كردم؟! (2) اين خالد كسى است كه وقتى او را به خاطر ستمهايش و تسليم سعيد بن جبير به حجاج براى كشتن سرزنش كردند، گفت: (به خدا سوگند اگر بدانم عبد الملك جز به اين از من راضى نمى شود كه سنگ سنگ اين خانه (كعبه) را از جا درآورم به خاطر خوشايند او اين خانه را ويران خواهم كرد). (3) با اين حال آيا بر يك مسلمان رواست كه در حق او وامثالش كلمه (ثقه) را به كار برد؟! پيامبر اكرم صلى الله عليه و آله و سلم فرموده است: (هيچ سگى با ما دشمنى نكرد جز آن كه به گرى مبتلا شد، وهيچ خانواده اى ما را دشمن نداشتند جز آن كه خانه شان ويران گشت، هر كه باور ندارد امتحان كند).
4 - عمران بن حطان سدوسى: عسقلانى گويد: عجلى او را توثيق نموده، و
قتاده گفته: او در حديث متهم نيست. ابو داود گفته: در ميان اهل آراء واهواء درست حديث تر از خوارج وجود ندارد، آن گاه عمران و ديگران را ذكر كرده است... عقيلى گفته: او از عايشه حديث كرده است ولى سماع او از عايشه روشن نيست. من گويم: بخارى تنها يك حديث از او به روايت يحيى بن ابى كثير آورده است... و او همان كسى است كه عبد الرحمن بن ملجم قاتل على عليه السلام را با آن اشعار ننگين رثا گفته است. (1) علامه حضرموتى رحمه الله گويد: اشعارى كه عمران در رثاى ابن ملجم - كه خداوند هر دو را خوار و لعنت كند - گفته اين است:
يا ضربة من تقي ما أراد بها * إلا ليبلغ من ذي العرش رضوانا إني لاءذكره يوما فأحسبه * أوفى البرية عند الله ميزانا أكرم بقوم بطون الأرض أقبرهم * لم يخلطوا دينهم بغيا وعدوانا لله در المرادي الذي سفكت * كفاه مهجة شرالخلق إنسانا أمسى عشية عشاه بضربته * مما جناه من الاثام عريانا (آفرين بر ضربتى كه از دست مرد پرهيزكارى فرود آمد كه در راه خشنودى خداوند عرش فرود آورد).
(من هر گاه از او ياد مى كنم پندارم كه ميزان عمل او در نزد خدا از همه آفريدگان سنگين تر است).
(چه گرامى مردانند آن گروهى كه در شكم خاك مدفونند و هرگز دين خود را با ظلم و ستم و تجاوز نياميختند).
(آفرين خدا بر آن مرد از قبيله مراد كه با دست خود خون مردى را ريخت كه بدترين انسانها بود)!
(او با ضربتى كه شبان گاه بر فرق او وارد آورد خود را از همه گناهان گذشته پاك ساخت).
بى شك اين اشعار براى پيامبر و وصى او - كه بر هر دو و خاندان گرامشان درود باد - درد آورتر از آن ضربت شمشير است، و از بى شرمى و آزار پيامبر و وصى است كه مدعيان اسلام نام ابن ملجم وعمران و نظاير آنها را بدون لعن ياد كنند. و برخى از علماى اهل سنت پاسخ پسر حطان را داده اند، از جمله ابوالطيب رحمه الله است كه گويد:
إني لاءبرأ مما أنت قائله * في ابن ملجم الملعون بهتانا إني لاءذكره يوما فألعنه * دينا وألعن عمران بن حطانا عليك ثم عليه الدهر متصلا * لعائن الله إسرارا وإعلانا فأنتم من كلاب النار جاء لنا * نص الشريعة برهانا وتبيانا (من از گفتارى كه درباره ابن ملجم ملعون به دروغ و ناروا گفته اى بيزارم).
(من هر گاه او را ياد مى كنم به خاطر دين، او وعمران بن حطان را لعنت مىفرستم).
(و گويم كه بر تو وابن ملجم تا روزگار برپاست لعنتهاى خدا در نهان و آشكار باد).
(شما مطابق نص شريعت كه به برهان و بيان روشن به ما رسيده از سگهاى آتش دوزخيد).
و از جمله ابوالمظفر طاهربن محمد اسفرايينى رحمه الله است كه گويد:
كذبت وايم الذي حج الحجيج له * وقد ركبت ضلالا منك بهتانا لتلقين بها نارا مؤججة * يوم القيامة لا زلفى ورضوانا تبت يداه لقد خابت وقد خسرت * وصار أبخس من في الحشر ميزانا
هذا جوابي لذاك النذل مرتجلا * أرجو بذاك من الرحمن غفرانا (1) (به خدايى كه حاجيان به زيارت (خانه) او روند سوگند كه تو دروغ گفتى و از روى ضلالت، مرتكب دروغ و ناروا گشتى).
(تو با اين سخن در روز قيامت با آتشى سوزان و شعله ور روبرو خواهى شد و هرگز به مقام تقرب و خشنودى خدا نخواهى رسيد).
(بريده باد دستهاى ابن ملجم كه تهيدست و زيانبار گشت و در روز حشر ترازوى عملش از همه سبك تر است).
(اين پاسخ عجولانه و موقت من به اين فرو مايه است كه بدان سبب آمرزش خداى رحمن را آرزومندم).
5 - عمربن سعدبن ابى وقاص: عسقلانى گويد: وى ساكن كوفه بوده و از پدر خود وابوسعيد خدرى روايت كرده است... عجلى گفته: وى احاديثى را از پدرش روايت كرده و مردم هم از او روايت كرده اند و او از تابعان وثقه است، و او است كه حسين را كشت (2).
در اين كه پس از توثيق او سخن از كشتن حسين عليه السلام به ميان آورده نكته ها نهفته است.
6 - مروابن حكم: عسقلانى گويد: عروة بن زبير گفته: مروان در حديث متهم نيست، وسهل بن سعد ساعدى صحابى به جهت اعتمادى كه به صداقت او داشته از او روايت كرده است... وبخارى احاديث اينان (يعنى ابوبكربن عبد الرحمن بن حارث وعروه وسهل ساعدى) از مروان را در صحيح خود آورده است. (3)
آرى بخارى احاديث آنان را از او آورده با اين كه خودش از رسول خدا صلى الله عليه و آله و سلم درباره او نقل مى كند كه فرمود: (او وزغ بن وزغ وملعون بن ملعون است)، ولى همين بخارى از روايت كردن از امام صادق عليه السلام اجتناب مى ورزد!
ابن عساكر به سند مرفوع درباره مروان روايت كرده كه پيامبر صلى الله عليه و آله و سلم هنگامى كه قنداقه او را نزد حضرتش آوردند تا كام او را بردارد و چنين نكرد، فرمود: (واى بر امت من از دست اين و فرزندانش)! عبد الرحمن بن عوف گويد: براى هر كس طفلى به دنيا مى آمد او را نزد پيامبر صلى الله عليه و آله و سلم مى بردند تا براى او دعا كند، وقتى مروان بن حكم را آوردند فرمود: او وزغ بن وزغ وملعون بن ملعون است. (1) ابن ابى الحديد پس از معرفى حكم گويد: و اما مروان پسر او از خود او بد عقيده تر و ملحدتر و كافرتر بود، و اوست كه هنگام امارتش در مدينه چون سر مقدس حسين عليه السلام به دست او رسيد سر را به روى دست گرفت و اين شعر را خواند:
يا حبذا بردك في اليدين * وحمزة تجري على الخدين كأنما بت بمحشدين (به به از اين خنكى تو كه بر روى دست احساس مى شود و از اين گلگونى چهره ات، گويى شب را در محشدين به سر برده اى)! آن گاه سر را به سوى قبر پيامبر صلى الله عليه و آله و سلم افكند و گفت: اى محمد، امروز به تلافى روز بدر! (2) 7 - لمازة بن زبار ازدى: عسقلانى گويد: ابن سعد او را در طبقه دوم از اهل بصره آورده و گفته: از على حديث شنيده وثقه بوده و احاديثى دارد. حرب از پدرش نقل كرده كه وى صالح الحديث بوده و او را به نيكويى ستوده است... و
ابن حبان او را در ثقات ذكر كرده... مطربن حمران گويد: نزد ابولبيد (لمازه) بوديم كه به او گفتند: آيا على را دوست دارى؟ گفت: آيا على را دوست داشته باشم در صورتى كه در صبحگاهى شش هزار تن از قوم مرا كشته است؟...
عباس دورى از يحيى بن معين نقل كرده كه گفت: وهب بن جرير از پدرش براى ما از ابولبيد (لمازه) كه بسيار دشنام گو بود حديث كرد... وهب گويد: به پدرم گفتم: چه كسى را دشنام مى داد؟ پاسخ داد: على بن ابى طالب را... زبيربن خريت گويد: به ابولبيد گفتم: چرا على را ناسزا مى گويى؟ گفت: آيا ناسزا نگويم مردى را كه در چنين ساعتى از روز دو هزار و پانصد تن از ما را كشت؟ (1) در اينجا من شما را به خدا و رسول و اوليايش سوگند مى دهم و از شما مى خواهم كه مرا پاسخ دهيد آيا اگر اين مرد ساير مهاجرين را مانند على عليه السلام دشنام مى داد باز هم او را ثقه يا صالح الحديث مى دانستند؟ چگونه اين ناصبيان را با آن كه تصريح به نصب و دشنام گويى آنان نسبت به على عليه السلام دارند باز هم عادل مىشمارند؟ آيا نزد خدا و رسول چه عذرى دارند؟ پناه بر خدا از خذلان و بى اعتنايى خدا به برخى از بندگان!
اعتذار عسقلانى از سوى ناصبيان وتبرئه آنان آرى ابن حجر عسقلانى از سوى آنان اعتذار جسته و كاش اين چنين اعتذارى نجسته بود و اين گونه از آنان جانب دارى نمى نمود، ولى علامه حضرموتى كلمه به كلمه او را پاسخ داده است، و ما در اينجا سخن ابن حجر و پاسخ علامه را به طور اختصار مى آوريم:
ابن حجر عسقلانى گويد: (من سابقا نسبت به اين كه آنان ناصبى را غالبا توثيق
كرده و شيعه را مطلقا توهين نموده اند اشكال مى كردم به ويژه آن كه در حق على وارد شده است كه: (جز مؤمن او را دوست نمى دارد و جز منافق او را دشمن نمى دارد). سپس پاسخ آن برايم روشن شد كه دشمنى مذكور در اينجا مقيد به سببى است و آن دشمنيى است كه به خاطر يارى كردن پيامبر صلى الله عليه و آله و سلم باشد (يعنى اگر كسى على را به خاطر آن كه پيامبر صلى الله عليه و آله و سلم را يارى داده است دشمن بدارد منافق است نه به هر دليل ديگر)، زيرا دشمنى اسبابى دارد از جمله آن كه طبع بشرى اقتضا دارد كه آدمى نسبت به كسى كه به او بدى كرده دشمنى كند و محبت نيز به عكس اين است، و اين غالبا مربوط به امور دنيوى است، و خبر درباره دوستى و دشمنى على عام نيست، چرا كه گروهى او را دوست داشتند و در دوستى او افراط ورزيدند تا آنجا كه او را پيامبر يا خدا دانستند - كه البته خداوند از اين نسبت دروغ مبرا وبرتر است - (و مسلم است كه آنها مؤمن نيستند)، و نيز آنچه در حق على از اين گونه مطالب وارد شده در حق انصارهم وارد گرديده و عالمان چنين پاسخ داده اند كه دشمنى آنها به خاطر يارى كردن پيامبر نشانه نفاق است و دوستى آنها بدين جهت نيز نشانه ايمان است. در حق على هم بايد همين را گفت.
از طرف ديگر بيشتر كسانى كه ناصبى خوانده شده اند به راستگويى و ديندارى مشهور بوده اند، بر خلاف كسانى كه آنها را رافضى خوانده اند كه غالبشان دروغگو و بى پرواى در اخبار بوده اند. اصل در اين مطلب آن است كه ناصبيان معتقدند كه على رضى الله عنه عثمان را كشته يا به قاتلان وى يارى داده است، از اين رو دشمنى با آن حضرت به پندار آنان از روى ديندارى بوده است، علاوه آن كه خويشان برخى از آنان در جنگهاى على كشته شده بودند. (1)
حاصل سخن او اين است كه دشمنى ناصبيان با على عليه السلام دشمنى شخصى بوده نه مذهبى، زيرا آن حضرت خويشان آنها را در جنگهاى اسلامى كشته است!
پاسخ اين ياوه ها را علامه حضرموتى رحمه الله به روشنى بيان داشته كه در ذيل مى آوريم. وى گويد:
اين كه شيخ گفته: (دشمنى در اينجا مقيد به سببى بوده) درست نيست، و دعوى اين تقييد و ذكر آن سبب بى دليل است، و (ادعاها تا زمانى كه شاهد بر آنها اقامه نشود بچه هايى كه از اين راه به وجود مى آيند حلال زاده نيستند). و نظر درست - به خواست خدا - آن است كه دشمنى على عليه السلام هيچ گاه از مؤمن سر نمىزند زيرا ملازم با نفاق است، و دوستى او هرگز از منافق به وقوع نمى پيوندد زيرا ملازم با ايمان است، پس اين كه شيخ دشمنى على را كه دليل نفاق است به خاطر يارى پيامبر صلى الله عليه و آله و سلم دانسته خطا و غفلت آشكارى است، زيرا لازمه آن الغاء سخن معصوم از تخصيص آن به على عليه السلام است، زيرا دشمنى به خاطر يارى كردن پيامبر صلى الله عليه و آله و سلم كفرى است آشكار خواه آن شخصى كه مورد دشمنى قرار گرفته على عليه السلام باشد يا ديگرى، مسلمان باشد يا كافر يا حيوان يا جماد، آيا اگر كسى مطعم بن عدى وابوالبخترى را كه مشرك مرده اند به خاطر آن كه كوشيدند تا صحيفه اى را كه براى قطع رابطه با پيامبر صلى الله عليه و آله و سلم نوشته بودند نقض كنند و بدين وسيله با پيامبر صلى الله عليه و آله و سلم وبنى هاشم صله رحم كردند دشمن بدارد آيا كافر نيست، زيرا كافرى را به خاطر دوستى او با پيامبر دشمن داشته است؟
(مسلما كافر است). و نيز اگر كسى سگى را به خاطر آن كه از رسول خدا صلى الله عليه و آله و سلم پاسدارى نموده يا الاغى را به جهت سوارى دادن به پيامبرى صلى الله عليه و آله و سلم يا غازى را به جهت پنهان كردن پيامبر صلى الله عليه و آله و سلم از ديد مشركان دشمن بدارد به اتفاق نظر همگى مسلما كافر است.
حال كه چنين است پس فايده بردن نام على عليه السلام به اختصاص در مورد چيزى
كه حكم آن شامل هر مسلمان و كافر و حيوان وجمادى مى شود چيست؟ روى اين حساب اين تقييد شيخ در واقع الغاء و هدر دادن سخن معصوم وابطال آن است. و حق - به خواست خدا - آن است كه دوستى على عليه السلام به طور مطلق (به هر دليلى كه باشد) نشانه رسوخ ايمان در قلب دوستدار است و دشمنى آن حضرت نشانه وجود نفاق در دشمن او است، و اين ويژگى آن حضرت است چنان كه درباره برادرش پيامبر صلى الله عليه و سلم نيز همين گونه است... (1) اما اين كه شيخ گفته: (طبع بشرى از كسى كه به آدمى بدى كرده بيزار است...)، گويم كه اين به مطلب ما مربوط نيست، زيرا على عليه السلام به هيچ يك از دشمنان خود بدى نكرده، و هر كه را على عليه السلام از پدران و خويشان دشمنانش به قتل رسانده اين حق بوده كه آنان را كشته وعلى عليه السلام تنها اجرا كننده فرمان خدا و رسول خدا صلى الله عليه و آله و سلم بوده است، از اين رو حضرتش در كشتن آنها نيكوكار بوده و مستحق سپاس همان كسانى كه او را دشمن داشته اند. و اگر دشمنى آن حضرت بدين خاطر روا بود و يا روا بود كه دشمنان او را بدين جهت معذور بداريم بى شك منافقان قريش و نظاير آنها را نيز در دشمنى با پيامبر صلى الله عليه و آله و سلم عذر موجهى بود، زيرا پيامبر صلى الله عليه و آله و سلم سران آنها را كشت، در حالى كه احدى بدين مطلب قائل نيست، چگونه چنين نباشد در صورتى كه خداى سبحان مى فرمايد: (به پروردگارت سوگند كه اينان مؤمن نخواهند بود تا آن كه تو را در مشاجرات خود
داور كنند، آن گاه كمترين ناراحتى از داورى تو در خود نيابند و دربست تسليم تو باشند)... (1) و اين كه شيخ گفته: (و اينها بيشتر به امور دنيا مربوط مى شود)، منظور او برايم روشن نشد، زيرا اگر منظورش اين است كه على عليه السلام به آنان در مورد دنيايشان ظلم كرد، اين مطلبى است كه هيچ فرد قابل توجهى نه قبل از شيخ و نه بعد از او نگفته است. و اگر مرادش اين است كه على عليه السلام از ظلم آنان جلوگيرى نمود و مانع از آن شد كه بندگان خدا را به بردگى گيرند و مال خدا را دست به دست ميان خود بگردانند و دين را زير و رو كنند مطلب همان است كه در گذشته گفتيم كه على عليه السلام تنها مجرى امر خدا و پيامبر صلى الله عليه و آله و سلم بوده و لازم است كه او را بدين جهت دوست داشت، و دشمنى با او در اين زمينه قوى ترين نشانه نفاق است...
و اين كه شيخ گفته: (خبر در دوستى و دشمنى على عموميت ندارد، زيرا گروهى در دوستى او افراط كردند...)، در پاسخ گويم: اين مطلب تنها اختصاص به على عليه السلام ندارد، زيرا هر كه پيامبر صلى الله عليه و آله و سلم را هم بدين پايه دوست بدارد و معتقد باشد او خداست او هم كافر و گمراه است مانند كسانى كه مسيح يا عزير عليهما السلام را خدا دانستند، و اين دخلى به مطلب ما ندارد و نظير اينها افراد نادان وغالى بعضى از متصوفه هستند كه درباره برخى از مشايخ و درويشان چنين اعتقادهايى دارند، و ما نمىستاييم و دوست نمى داريم مگر كسى را كه خداوند او را دوست داشته و ما را به دوستى او فرمان داده باشد.
اما اين كه شيخ گفته: (آنچه در حق على از اين گونه مطالب وارد شده درباره انصار هم وارد شده است)، گويم:... ميان على و انصار فرقى هست كه از لفظ دو حديثى كه در اين منقبت وارد شده آشكار مى گردد، زيرا منقبتى كه از شارع در
حق انصار وارد شده حكم را بر صفتى كه از لفظ نصرت گرفته شده يعنى بر لفظ (انصار) مترتب دانسته و اين اشاره به علت حكم دارد كه همان نصرت است و به همين دليل به جاى انصار مثلا نگفت فرزندان قيله يا اوس يا خزرج، و اين يكى از راههاى بيان علت است كه اصوليان آن را (ايماء = اشاره) نامند، گويند: از موارد ايماء آن است كه حكم را بر يك وصف مشتق مترتب سازند مانند: اكرم العلماء (عالمان را احترام كن). از اين رو اگر مترتب ساختن احترام بر علمى كه در علما هست به خاطر عليت علم نبود بعيد بود كه چنين دستورى صادر شود.
در مورد انصار هم همين گونه است كه حكم مترتب بر نصرتى است كه توسط انصار صورت گرفته است.
اما حديثى كه در حق امام على عليه السلام وارد شده شارع حكم در آن را كه عبارت از نفاق دشمن على و ايمان دوست او است مترتب بر ذات على عليه السلام و نام خاص آن حضرت دانسته (نه بر وصف او). و اگر شارع مى دانست كه ممكن است على عليه السلام داراى صفتى باشد كه دشمنى او به خاطر آن صفت روا مى بود و دشمن او منافق به شمار نمى آمد هرگز حكم نفاق را بر نام شخصى آن حضرت بدون هرگونه قيدى مترتب نمى ساخت، پس سياق خبر دال بر آن است كه ذات على عليه السلام ذات پاك و مقدسى است كه صفاتى جدايى ناپذير در او است كه جز منافق نمى تواند به خاطر آنها او را دشمن بدارد. با اين بيان دعوى مساوات ميان على وانصار بر طرف شده و فرق آنها آشكار مى گردد. اين نكته را شيخ علامه ما سيد ابوبكربن شهاب الدين - كه خدايش جزاى خير دهد - تقرير فرموده و آن بيان واضح و روشنى است.
اما اين كه شيخ گفته: (علاوه آن كه بيشتر كسانى كه آنها را ناصبى خوانند به راستگويى و ديندارى مشهورند)، گويم: اين لغزشى است از او و غفلت از روايتى است كه از پيامبر صلى الله عليه و آله و سلم در صحيحين و كتابهاى ديگر درباره خروج
خوارج از دين و در نكوهش آنان وارد شده است، از جمله آن كه: آنان مسلمان بوده سپس به كفر گراييده و از دين بيرون شده و بدان بازنگشته اند... و گويى شيخ فراموش كرده مطلبى را كه ما از كتابهاى خود او به نام (تهذيب التهذيب) و (لسان الميزان) نقل كرده ايم كه برخى از خوارج كه توبه كرده اند خود اعتراف نموده اند كه هر چيزى را كه دلخواه آنان بود به صورت حديث در مى آوردند! آيا پس از اين اعتراف رواست كه سگهاى آتش دوزخ و بدترين خلق خدا و شرورترين آفريدگان را كه در حديث بدين اوصاف خوانده شده اند به راستگويى و ديندارى - آن گونه كه شيخ پنداشته - ستود؟! هرگز، بلكه خوارج از فاسق ترين و دروغگوترين خلق خدا هستند و دروغ هم از صفات منافق است و خدا مى داند كه منافقان دروغگويند، و هرگز گفتار شيخ درست نيست كه آنها راستگو و ديندار بوده اند، زيرا اين اوصاف كجا با طايفه اى كه اهل دروغند سازگار است؟!...
اما اين كه شيخ رافضيان را دروغگو شمرده، به طور اطلاق درست نيست، و چگونه درست باشد در صورتى كه افرادى بسيار و پاكيزه از سلاله پيامبر صلى الله عليه و آله و سلم و تعدادى فراوان از پيشوايان هدايت از اهل علم و فضل و زهد و عبادت وورع و عدالت كه مورد ستايش مخالف و موافق بوده اند در ميان آنها به چشم مى خورند...
اما اين كه شيخ گفته: (ناصبيان معتقدند كه على رضى الله عنه عثمان را كشته...)، گويم:
از اين عبارت او بر مى آيد كه مى خواهد ناصبيان را - كه اميد است خداوند با عدلش با آنان رفتار كند - تبرئه نمايد كه اعتقاد و ديندارى آنان سبب شده كه كسى را كه نفس پيامبر صلى الله عليه و آله و سلم است دشمن بدارند! ولى فساد اين سخن بديهى است و هيچ منصفى در فساد آن شك نمى ورزد، زيرا اگر روا باشد كه اعتقاد و ديندارى به باطل موجب آن باشد كه خداوند كسى را معذور بدارد بى شك يهود
و نصارى را در كفر و دشمنى آنها با پيامبر صلى الله عليه و آله و سلم عذر موجه و گسترده اى بود، زيرا آنان به پيروى از عالمان دينى و راهبان مذهبى خود معتقد و متدين به كذب آن حضرت بودند. اما بطلان اين مطلب و نيز مطلب گذشته بديهى است. (1) اما اين كه شيخ گفته: (علاوه بر اين، برخى از خويشان خوارج در جنگهاى على عليه السلام كشته شده بودند)، اين نيز نمى تواند عذر موجه آنها در دشمنى با آن حضرت باشد، زيرا حق، پدران و خويشان آنان را كشته است و كشنده آنان مجرى حكم خدا درباره آنها بوده است و بس، و چنين كسى با اين كار مأجور و ستوده خواهد بود... (2) در اينجا بحث ما درباره تحريف كتابها و شخصيتها به جرم تشيع و نقل فضائل على عليه السلام به پايان مى رسد و اين مشتى است از خروار، ولى به خواست خدا همين اندازه كافى و بىنياز كننده است.
فصل 5 فروتنى امام على عليه السلام 1 - امام عسكرى عليه السلام فرمود: آن كس كه حقوق برادران خود را بهتر بشناسد و در اداى آن كوشاتر باشد نزد خداوند از شأن والاترى برخوردار است، و هر كه در دنيا براى برادرانش فروتنى كند نزد خداوند از صديقان و شيعيان راستين على بن ابى طالب عليه السلام به شمار آيد. دو برادر مؤمن كه پدر و پسر بودند بر امير مؤمنان عليه السلام وارد شدند، امام برخاست و آن دو را احترام نمود و در بالاى مجلس خود نشانيد و خود در برابر آنها نشست، آن گاه فرمود تا غذايى آوردند و آنها خوردند، سپس قنبر طشت وابريقى چوبين و حوله اى براى خشك كردن آورد، و آمد كه آب را بر دست آن مرد بريزد امير مؤمنان عليه السلام برجست و خود ابريق را گرفت تا بر دست آن مرد آب بريزد، آن مرد خود را به روى خاك افكند و گفت: اى امير مؤمنان، چطور ممكن است كه خداوند مرا در حالى ببيند كه تو بر دستم آب مىريزى؟! فرمود: بنشين و دستت را بشوى، كه خداوند تو و برادرت را كه امتيازى بر تو ندارد و از تو جدا نيست مى بيند كه تو را خدمت مى كند، و با اين خدمت مى خواهد ده برابر عدد اهل دنيا و به همين اندازه در مماليك خود در بهشت خدمتكار داشته باشد.
آن مرد نشست وعلى عليه السلام به او فرمود: تو را سوگند به حق من كه آن را
شناختى و معتقد شدى و به تواضعت براى خدا كه خداوند به پاداش آن تو را به خدمت كردن من به تو مشرف داشت كه با آرامش كامل دست خود را بشويى همان طور كه اگر قنبر آب مى ريخت مىشستى. آن مرد چنين كرد، چون فارغ شد ابريق را به محمد بن حنفيه داد و فرمود: پسرم، اگر اين فرزند تنها بدون پدرش نزد من بود خودم آب بر دستش مىريختم ولى خداوند نمى خواهد كه ميان پدر و پسر در يك جا مساوات برقرار شود، اينك كه پدر بر دست پدر آب ريخت پسر هم بر دست پسر آب بريزد! محمد بن حنفيه آب بر دست پسر ريخت. (آن گاه امام عسكرى عليه السلام فرمود) پس هر كه در اين مورد از على عليه السلام پيروى كند به راستى شيعه است.
2 - امام صادق عليه السلام فرمود: امير مؤمنان عليه السلام هيزم جمع مى كرد و آب از چاه مى كشيد و جارو مى زد، و فاطمه عليها السلام آرد و خمير مى ساخت و نان مىپخت.
3 - در كتاب (ابانه) ابن بطه و (فضائل) احمد آمده: آن حضرت در كوفه خرما خريد و آن را در كنار عباى خود گرفت و با خود برد، مردم دويدند كه آن را بگيرند و گفتند: اى اميرمؤمنان ما آن را مى بريم، فرمود: صاحب عيال، خود به حمل آن شايسته تر است.
4 - ابو طالب مكى در (قوت القلوب) گويد: على عليه السلام خرما و نمك را به دست خود حمل مى كرد و مى فرمود:
لاينقص الكامل من كماله * ما جر من نفع الى عياله (از كمال آدمى نمىكاهد كه منافعى را براى عيالش حمل كند و با خود ببرد).
5 - زيد بن على گويد: آن حضرت در پنج مورد كفشهاى خود را به دست مى گرفت و پا برهنه راه مى رفت: روز عيد فطر، روز عيد قربان، روز جمعه (هر سه روز هنگام حركت براى نماز)، براى عيادت بيماران و در تشييع جنازه، و
مى فرمود: اينها جايگاههاى الهى است و دوست دارم كه در آنها پا برهنه باشم.
6 - زاذان گويد: آن حضرت به تنهايى در بازارها راه مى رفت و گمشده را راهنمايى و ضعيف را يارى مى كرد، و بر فروشنده و بقال گذر نموده قرآن را برايش مى گشود و اين آيه را مى خواند: تلك الدار الاخرة نجعلها للذين لايريدون علوا في الارض ولافسادا والعاقبة للمتقين (1) (اين سراى آخرت را براى كسانى قرار داده ايم كه در زمين قصد گردن كشى و تبهكارى ندارند، و عاقبت نيكو از آن پرهيزكاران است).
7 - امام صادق عليه السلام فرمود: اميرمؤمنان عليه السلام سواره به سوى ياران خود بيرون شد و آنها پشت سر او به راه افتادند، حضرت رو به آنان نموده فرمود: آيا كارى داريد؟ گفتند: نه، اى اميرمؤمنان، ولى دوست داريم كه تو را همراهى كنيم.
فرمود: بازگرديد، كه همراهى پياده با سواره مايه فساد سواره و خوارى پياده است. و بار ديگر پشت سر حضرتش به راه افتادند، فرمود: بازگرديد، كه صداى پاى همراهان در پشت سر مردان مايه فساد دل مردان احمق است.
8 - امام صادق از پدر خود امام باقر عليهما السلام روايت كرده كه فرمود: على عليه السلام با يكى از مردان اهل ذمه (2) همراه بود، مرد ذمى به او گفت: اى بنده خدا آهنگ كجا دارى؟ فرمود: مى خواهم به كوفه روم. سر دو راهى كه رسيدند و راه ذمى جدا شد على عليه السلام هم به راه او رفت. ذمى گفت: مگر نمى خواستى به كوفه روى؟
فرمود: چرا، ذمى گفت: پس راه كوفه را رها كردى! فرمود: مى دانم، ذمى گفت:
پس اگر مى دانى چرا همراه من مى آيى؟ فرمود: اين شرط همراهى است، از كمال رفاقت و همراهى نيكو آن است كه آدمى هنگام جدا شدن از همراهش
چند قدمى او را مشايعت كند، و اين دستور پيامبر ماست. ذمى گفت: واقعا چنين است؟ فرمود: آرى. ذمى گفت: بنابر اين پيروان او به خاطر كارهاى كريمانه اش پيرو او شده اند، و من تو را گواه مى گيرم كه من همدين تو هستم. ذمى با على عليه السلام بازگشت و چون آن حضرت را شناخت اسلام آورد.
9 - هنگام ورود امام عليه السلام به شهر انبار دهقان هاى آنجا پياده در برابر او دويدند، امام فرمود: اين چه كارى است كه كرديد؟ گفتند: ما بدين وسيله اميران خود را تعظيم مى كنيم. فرمود: به خدا سوگند كه اميران شما سودى از اين كار نمى برند وشما هم در دنيا خود را به رنج و زحمت مى افكنيد و در آخرت به شقاوت دچار مى سازيد، و چه رنج و زحمت زيانبارى است كه در پس آن كيفر و عذاب باشد! و چه راحتى سودمندى است كه امان از آتش را به همراه داشته باشد! (1)
فصل 6 جود و بخشش امام على عليه السلام 1 - ابن ابى الحديد گويد: اما جود و بخشش كه وضع على عليه السلام در آن روشن است، او روزه مى گرفت و شكم تهى مى داشت و زاد و توشه خود را ايثار مى نمود و اين آيات درباره او نازل شد: ويطعمون الطعام... (1) (و طعام خود را با محبت (و نياز شديد به آن به مسكين و يتيم و اسير مى دهند (و زبان حالشان اين است كه) ما شما را به خاطر خدا طعام مى دهيم و از شما هيچ پاداش و سپاسى انتظار نداريم).
مفسران روايت كرده اند كه او چهار درهم بيش نداشت و آنها را درهمى در روز، درهمى در شب، درهمى در نهان و درهمى در آشكار صدقه داد و اين آيه در حق او نازل گشت: الذين ينفقون امو آلهم بالليل والنهار سرا وعلانية فلهم اجرهم عند ربهم... (2) (آنان كه اموال خود را در شب و روز، نهان و آشكار انفاق مى كنند اجرشان نزد پروردگارشان است...). و روايت است كه آن حضرت درختان خرماى قومى از يهود مدينه را آبيارى مى كرد تا دستهاى مباركش پينه
بست، و مزد آن را صدقه مى داد و خود از گرسنگى سنگ بر شكم مى بست.
شعبى در يادى از آن حضرت گفت: او سخى ترين مردم بود، او اخلاقى را كه خدا دوست مى دارد يعنى جود و بخشش را در خود داشت، هرگز به سائلى (نه) نگفت، و دشمن سرسخت او كه پيوسته در عيب گويى او مى كوشيد يعنى معاوية بن ابى سفيان هنگامى كه محفن بن ابى محفن ضبى (براى خوشايند او) به او گفت: از نزد بخيل ترين مردم آمده ام، گفت: (واى بر تو، چگونه او را بخيل ترين مردم مى خوانى در صورتى كه اگر دو خانه پر از طلا و كاه داشته باشد چندان مى بخشد كه خانه طلايش پيش از خانه كاه تمام مى شود). و اوست كه بيت المال را مى رفت و در آن نماز مى گزارد، و اوست كه گفت: اى درهم و دينارهاى زرد و سفيد، ديگرى را بفريبيد. و اوست كه هيچ ارثى از خود باقى نگذاشت در حالى كه همه دنيا جز داراييهاى شام در اختيار او بود. (1) 2 - ابن عساكر حافظ به سندش از اصبغ بن نباته روايت كرده: مردى آمد و گفت: اى اميرمؤمنان، مرا به تو حاجتى است و آن را پيش از آن كه به تو گويم به خدا عرضه داشته ام، اگر آن را برآورى خدا را ستايش كنم و تو را سپاس گويم، و اگر آن را برنياورى خدا را ستايش كنم و تو را معذور دارم. على عليه السلام فرمود:
حاجتت را بر زمين بنويس كه دوست ندارم خوارى خواهش را در چهره ات ببينم. آن مرد نوشت: من نيازمندم. على عليه السلام فرمود: برايم حله اى بياوريد، آوردند و آن مرد آن را گرفت و پوشيد و اين اشعار بگفت:
كسوتني حلة تبلى محاسنها * فسوف أكسوك من حسن الثنا حللا إن نلت حسن ثنائي نلت مكرمة * ولست تبغي بما قد قلته بدلا إن الثناء ليحيي ذكر صاحبه * كالغيث يحيي نداه السهل والجبلا
لاتزهد الدهر في زهو تواقعه * فكل عبد سيجزى بالذي عملا (مرا حله اى پوشاندى كه روزى جلوه اش كهنه مى شود و من تو را حله اى از ثناى زيبا خواهم پوشاند).
(اگر به ثناى زيباى من نائل شوى به مكرمتى دست يافته اى كه به جاى آن چيز ديگرى نخواهى خواست).
(ثنا و ستايش ياد صاحبش را زنده مى دارد مانند باران كه كوه و دشت را از ترى خود زنده مى سازد).
(به خاطر بزرگى و كبرى كه به دست مى آورى به روزگار بى اعتنا مشو، كه هر بنده اى به پاداش عمل خود خواهد رسيد).
على عليه السلام فرمود: برايم دينار بياوريد. صد دينار آوردند و همه را به سائل داد.
اصبغ گويد: من گفتم: اى اميرمؤمنان، يك حله و صد دينار به او بخشيدى!
فرمود: آرى، از رسول خدا صلى الله عليه و آله و سلم شنيدم كه مى فرمود: (هر يك از مردم را در جاى و منزلت خودش قرار دهيد)، و منزلت اين مرد در نزد من همين بود. (1) 3 - سائلى نزد على عليه السلام آمد، حضرت به او نگريست و ديد كه رنگ چهره اش از شرم تغيير كرده است، به او فرمود: حاجتت را بر زمين بنويس تا خوارى خواهش را در چهره ات نبينم. او نوشت:
لم يبق لي شئ يباع بدرهم * تغنيك حالة منظري عن مخبري إلا بقية ماء وجه صنته * أن لايباع ونعم أنت المشتري (هيچ چيزى برايم نمانده كه به درهمى به فروش رود، و رنگ رخساره ام تو را از سر درونم خبر مى دهد و نيازى به گفتن ندارد).
(تنها ته آبرويى مانده كه آن را نگاه داشته ام كه به فروش نرود، و تو خوب
مشتريى هستى).
على عليه السلام دستور داد شترى كه بار طلا و نقره داشت به او دادند، سپس فرمود:
عاجلتنا فأتاك عاجل برنا * فلا ولو أمهلتنا لم تقتر فخذ القليل وكن كأنك لم تبع * ما صنته وكأننا لم نشتر (تو سر زده آمدى و نيكى اندك ما هم عجالتا به تو رسيد و اگر سر فرصت مى آمدى چيز بيشترى دريافت مى كردى).
(اينك اين عطاى اندك را بگير و چنان باش كه گويى آنچه را نگاه داشته بودى نفروخته اى و ما هم چيزى از تو نخريده ايم). (1) 4 - ابوالسعادات در كتاب (فضائل العترة) گويد: روايت است كه على عليه السلام با مردى از مشركان مى جنگيد، مرد مشرك گفت: اى پسر ابى طالب، شمشيرت را به من بده. حضرت شمشير خود را به سوى او افكند. مشرك گفت: شگفتا اى پسر ابى طالب، در چنين موقعيتى شمشير خود را به من مى دهى؟! فرمود: تو دست سؤال پيش من در از كردى، و از كرم نيست كه دست سائل را رد كرد. آن مرد مشرك كافر خود را به زمين افكند و گفت: روش اهل دين همين است، قدمهاى حضرت را بوسيد و اسلام آورد. (2)
فصل 7 شجاعت و دلاورى امام على عليه السلام 1 - خود آن حضرت فرموده است: سوگند به خدايى كه جان پسر ابى طالب به دست او است هزار ضربت شمشير بر من آسان تر است از مرگ در بستر كه در غير طاعت خدا باشد. (1) 2 - ابن ابى الحديد گويد: بدان كه آن حضرت سوگند ياد كرده كه كشته شدن در نظر او از مرگ طبيعى آسان تر است، و اين به مقتضاى شجاعت خارق العاده اى است كه خداوند به او بخشيده بود و او مى خواست ياران خود را تشويق كند و برانگيزد تا طبيعت آنها را نيز مناسب طبع خود سازد و آنان را مثل خود جرأت بر كارزار بخشد، مانند روش اميران كه براى تشويق و تحريك سپاه خود از اين روش استفاده مى كنند، ولى هيهات، اين مطلب همان است كه ابوطيب در شعر خود گفته:
يكلف سيف الدولة الجيش همة * وقدعجزت عنه الجيوش الخضارم ويطلب عند الناس ماعند نفسه * وذلك ما لاتدعيه الضراغم (سيف الدوله سپاه خود را به همتى مىگمارد كه سپاههاى بزرگ از آن
عاجزند. و از مردم همان را مى خواهد كه خود داراى آن است و اين چيزى است كه شيران هم مدعى آن نيستند و از عهده آن بر نمى آيند).
البته همه نفوس از يك جوهر و همه طبيعتها و مزاجها از يك نوع نيستند، و اين شجاعت و دلاورى خاصيتى است كه تنها در بندگان برگزيده الهى در زمانهاى طولانى و روزگاران در از پيدا مى شود. ما از تاريخ قبل از طوفان كه خبر نداريم اما از بعد از طوفان تا به حال به ما خبرى نرسيده است كه اين همه شجاعت و دلاورى كه به اين مرد داده اند به احدى از فرقه هاى عالم از ترك و فارس و عرب و روم و ديگران داده باشند... (1) 2 - علامه ابن ابى جمهور احسائى گويد: جابر انصارى روايت كرده است كه:
در بصره با اميرمؤمنان عليه السلام حضور داشتم و هفتاد هزار نفر با آن زن (عايشه) گرد آمده بودند، ولى هر فراريى را ديدم مى گفت: على مرا فرارى داد، و هر مجروحى را ديدم مى گفت: على مرا مجروح ساخت، و هر كسى كه در حال جان دادن بود مى گفت: على مرا كشت، در سمت راست لشكر صداى على عليه السلام را مى شنيدم و در سمت چپ هم صداى على عليه السلام را مى شنيدم، بر طلحه كه به خاك و خون افتاده بود و تيرى در سينه اش نشسته بود گذشتم و پرسيدم: اين تير را چه كس به تو افكند؟ گفت: على بن ابى طالب. (2) گفتم: اى حزب بلقيس واى حزب ابليس، على تيرى نيفكند و تنها شمشير به دست دارد! گفت: مگر نمى بينى چگونه گاه به آسمان مى رود و گاه به زمين مى آيد، گاه از مشرق فرود مى آيد و گاه از مغرب، و مغرب و مشرق را براى خود يكسان ساخته است! به هر جنگجويى مى رسد نيزه اى مى زند و با هر كس
روبرو مى شود او را مى كشد يا ضربتى مى زند يا به خاك مى افكند، يا بر او نهيب مى زند كه اى دشمن خدا بمير و او قالب تهى مى كند، و هيچ كس از چنگ او نمىگريزد! (1) 3 - ابن ابى الحديد در شرح اين سخن حضرت كه به امام حسن عليه السلام فرمود:
(هرگز كسى را به مبارزه فرامخوان، و اگر به مبارزه فرا خوانده شدى اجابت كن، زيرا فرا خواننده به مبارزه متجاوز است و متجاوز مغلوب) (1)، گويد: آن حضرت در اين سخن به يك حكم و علت آن اشاره نموده است، و ما هرگز نشنيده ايم كه آن حضرت دعوت به مبارزه كرده باشد اما هميشه يا به نام خوانده مى شد و يا صداى مبارز طلبى بلند مى شد و حضرت به ميدان مى رفت و او را به قتل مى رساند. در جنگ بدر بنى ربيعة بن عبد شمس بنى هاشم را به مبارزه خواندند و حضرت به ميدان رفت و وليد را كشت و در قتل عتبه نيز با حمزه شركت داشت.
و در جنگ احد طلحة بن ابى طلحه مبارز طلبيد و حضرت به ميدان رفت و او را كشت. و در جنگ خيبر مرحب مبارز طلبيد باز حضرت به ميدان رفت و او را كشت. اما به ميدان رفتن حضرتش در جنگ خندق براى مبارزه با عمرو بن عبدود بزرگتر از بزرگ و عظيم تر از عظيم است، و سخن تنها همان است كه شيخ ما ابو آلهذيل گفته است در پاسخ كسى كه پرسيد: (منزلت على در نزد خدا بزرگتر است يا ابو بكر)؟ او گفت: (اى برادرزاده، به خدا سوگند مبارزه على با عمرو در جنگ خندق با تمام اعمال و طاعات مهاجران و انصار برابر است و بر آنها فزونى دارد چه رسد به ابو بكر تنها)!
و در اين زمينه از حذيفة بن يمان مطلبى مناسب بلكه بليغ تر نقل شده و آن
اين است كه: قيس بن ربيع از ابوهارون عبدى از ربيعة بن مالك سعدى روايت كرده كه گفت: نزد حذيفه بن يمان رفتم و گفتم: اى ابا عبد الله، مردم درباره على بن ابى طالب و مناقب او سخن مى گويند و اهل بصره در پاسخ گويند: شما در ستايش اين مرد زياده روى مى كنيد، آيا براى من سخنى از او مى گويى كه براى مردم باز گويم؟ گفت: اى ربيعه از على چه مىپرسى؟ و من از او چه بگويم؟
سوگند به خدايى كه جان حذيفه به دست او است اگر همه اعمال امت محمد صلى الله عليه و آله و سلم از روزى كه خداوند آن حضرت را بر انگيخته تا امروز در يك كفه ترازو و يكى از اعمال على در كفه ديگر نهاده شود عمل على بر اعمال آنها سنگينى مى كند... سوگند به خدايى كه جان حذيفه به دست او است پاداش عمل على در آن روز (جنگ خندق) از اعمال همه امت محمد صلى الله عليه و آله و سلم و تا امروز تا روز قيامت بزرگتر است. (1) 4 - علامه آية الله مرعشى رحمه الله در (ملحقات احقاق الحق) نص گفتارها را درباره شجاعت آن حضرت آورده است و آنها بدين قرار است: على پر دل ترين مردم است، على شير خدا در زمين است، على شمشير خدا در زمين است، على كشنده كافران است، على پرچمدار رسول خدا صلى الله عليه و آله و سلم در دنيا و آخرت است، على شير پيروز خداست، على كشنده نابكاران است، على بر اساس تأويل مىجنگد، على دليرترين مردم عرب است، على كشنده پيمان شكنان و تجاوز گران و منحرفان از دين است، على را شجاعت و خلافت است همان گونه كه پيامبر صلى الله عليه و آله و سلم را رسالت و نبوت است، يك ضربت على در جنگ خندق برتر از عبادت ثقلين (جن و انس) است، (2) جوانمردى جز على و شمشيرى جز ذوالفقار نيست. (3)
5 - ابن اثير گويد: (ضربتهاى على مبتكر بود نه عون) يعنى ضربت او بكر بود و با يك ضربت طرف را مى كشت و نيازى به ضربت دوم نداشت. گويند. (ضربت بكر) يعنى ضربت برنده و كشنده كه تكرار نشود. و (عون) جمع عوان است و عوان زن پير را گويند، و مراد از آن ضربت دوم است. (1) و نيز گويد: على عليه السلام اگر طرف مقابلش بلند قامت بود از عرض و اگر كوتاه قد بود از طول دو نيمش مى كرد. (2) و نيز گويد: على بر سپاه مشركان حمله كرد و آنها پراكنده شده و به فراز كوه مى گريختند. (3) و نيز گويد: در حديث عمر آمده كه وى از اسقف درباره خلفا پرسيد، او سخنانى گفت تا به خليفه چهارم رسيد، گفت: (صدأ من حديد) و در روايتى (صدع) آمده، يعنى دائما لباس آهن مىپوشد، زيرا در روزگار على پيوسته جنگ بود و آن حضرت گرفتار خوارج و باغيان و پيوسته درگير امور مشكل و معضلات بود، و از همين رو عمر اظهار ناراحتى كرد. ابوعبيد (صدا) بدون همزه نقل كرده و گويى به معناى (صدع) است و به كسى كه داراى جسمى لطيف است گويند، منظور آن است كه على عليه السلام سبك بود و به راحتى به جنگ مى شتافت و كسالت نمى ورزيد از بس جنگجو و دلير بود. (4)
فصل 8 مهابت امام على عليه السلام 1 - عدى بن حاتم در توصيف خود از آن حضرت در برابر معاويه اشاره به هيبت و مهابت ايشان نموده كه ما براى مزيد فايده همه خبر را مى آوريم:
محدث قمى رحمه الله گويد: روايت است كه عدى بن حاتم بر معاوية بن ابى سفيان وارد شد، معاويه گفت: اى عدى، طرفات كجا شدند؟ - منظورش فرزندان او به نامهاى طريف، طارفه وطرفه بود - عدى گفت: در جنگ صفين در ركاب على بن ابى طالب عليه السلام كشته شدند. معاويه گفت: پسر ابو طالب با تو انصاف نداد كه پسران تو را به ميدان فرستاد و پسران خود را عقب نگاه داشت! عدى گفت: بلكه من با على عليه السلام انصاف ندادم كه او كشته شد و من زنده مانده ام. (1) معاويه گفت:
على را برايم توصيف كن. عدى گفت: اگر مرا معاف بدارى بهتر است. گفت:
معافت نمى دارم.
عدى گفت: به خدا سوگند او بسيار دورنگر و توانمند بود، به عدل سخن مى گفت و به قطع داورى مى نمود، حكمت از جوانبش و علم از نواحى وجودش مىجوشيد، از دنيا و زرق و برقش وحشت داشت و به شب و تنهايى آن انس
داشت، او به خدا سوگند اشك فراوان و انديشه طولانى داشت، به گاه تنهايى از نفس خود حساب مى كشيد و بر گذشته خود اندوه مى خورد و پشيمانى مى برد، او را لباس كوتاه و زندگى و خوراك سخت خوشايند بود، (1) تا با ما بود چون يكى از ما بود، پرسش ما را پاسخ مى داد و ما را به خود نزديك مى ساخت، و با اين كه ما را به خود نزديك مى ساخت و خود به ما نزديك بود ما از مهابتش با او سخن نمى توانستيم گفت، و از عظمتش ديده به او نمىدوختيم، به هنگام لبخند دندانهاى چون رشته مرواريدش نمايان مى شد، دينداران را بزرگ مى شمرد و با تهيدستان دوستى مى ورزيد، قوى از او بيم ستم نداشت و ضعيف از عدالت او نوميد نبود.
سوگند مىخورم كه در شبى تار كه پرده سياه شب همه جا را پوشانده و ستارگان فرو رفته بودند او را در محراب عبادت ديدم كه اشكش بر محاسنش مىغلتيد و مانند مار گزيده به خود مى پيچيد و چون آدمى دردمند و اندوهگين مى گريست، گويى همين آن صداى او را مىشنوم كه مى گفت: اى دنيا، آيا مزاحم من شده اى؟ يا به من رو كرده اى؟ ديگرى را بفريب، هنوز دوران تو فرا نرسيده است، من تو را سه طلاقه كرده ام كه ديگر بازگشتى به تو نخواهم داشت، عيش تو ناچيز و ارزش تو اندك است، آه از توشه كم و درازى سفر و كمى يار دلبند!
در اينجا اشك معاويه جارى شد و شروع كرد آن را با آستين خود پاك كردن، و گفت: خدا ابو الحسن را رحمت كند، او اين چنين بود، اكنون دورى او را چگونه تحمل مى كنى؟ عدى گفت: مانند مادرى كه فرزند او را در دامنش سر
ببرند، كه هرگز اشكش خشك نمى شود و آب چشمش باز نمى ايستد. معاويه گفت: تا چه اندازه به ياد او هستى؟ عدى گفت: مگر روزگار مى گذارد كه او را فراموش كنم؟! (1) 2 - به آن حضرت گفتند: (به چه وسيله بر همرزمان خود غالب آمدى؟
فرمود: با هيچ مردى روبرو نشدم جز آن كه خودش مرا به قتل خود يارى داد). (2) سيد رضى رحمه الله گويد: اين سخن اشاره دارد به مهابت حضرتش كه در دلها جاى داشت.
قدرت و نيروى امام على عليه السلام فصل 9 قدرت و نيروى امام على عليه السلام 1 - ابن ابى الحديد گويد: اما قوت و نيروى بدنى امام عليه السلام به پايه اى است كه ضرب المثل شده است، ابن قتيبه گويد: (او با هيچ كس كشتى نگرفت مگر آن كه او را به خاك افكند). و اوست كه در قلعه خيبر را از جا كند در صورتى كه گروهى از مردم جمع شدند تا آن را بركنند نتوانستند. و اوست كه بت هبل را كه از سنگى بزرگ تراشيده بودند از بالاى كعبه كند و بر زمين افكند. و اوست كه در ايام خلافت خود صخره بزرگى را كه روى چشمه اى قرار داشت و سپاهيان حضرتش نتوانستند آن را بردارند از جاى بركند و آب از زير آن بيرون جست. (1) 2 - علامه مجلسى رحمه الله گويد: ابو طالب به عادت عرب فرزندان و برادر زادگان خود را جمع مى كرد و به كشتى گرفتن وا مى داشت، وعلى عليه السلام با آن كه طفل بود آستين بالا مى زد و با برادران بزرگ و كوچك خود و عموزادگان بزرگ و كوچك خود كشتى مى گرفت و آنان را به خاك مى افكند و پدرش مى گفت:
على ظهير و پيروز شد و او را (ظهير) ناميد. چون على عليه السلام بزرگ شد با مرد قوى و نيرومند كشتى مى گرفت و او را زمين مى زد، و مرد تنومند و دراز قامت را با
دست خود مى گرفت و به سوى خود مى كشيد و او را مى كشت، و بسا كمر او را مى گرفت و به هوا بلند مى كرد، و بسا در پى اسب نر در حال دويدن مى دويد و او را باز مى گردانيد. (1) 3 - امام صادق عليه السلام در حديثى فرمود: فاطمه بنت اسد - رضي الله عنها - (مادر اميرمؤمنان عليه السلام) گويد: او را بستم و در قنداق پيچيدم ولى آن را پاره كرد، سپس در دو قنداق و سه و چهار و پنج و شش قنداق كه برخى از آنها از چرم و حرير بود پيچيدم باز هم همه را پاره كرد، و گفت: مادر، دست مرا نبند كه من محتاجم هنگام ذكر پروردگار خود انگشتانم را به راست و چپ حركت دهم و اظهار عجز و نياز به درگاه خدا كنم. (2) 4 - على عليه السلام در گهواره بود و دستش بسته، ناگاه مارى را ديد كه به سوى او در حركت است، از جاى جنبيد و دست خود را از بند در آورد و گلوى مار را با پنجه خود فشرد به حدى كه پنجه اش در گلوى مار فرو رفت و همين طور او را فشرد و نگه داشت تا مرد. چون مادرش اين را بديد فرياد و استغاثه كرد، اهل خانه و همسايگان جمع شدند، آن گاه مادرش گفت: تو به سان حيدره (شير ژيان) هستى. (3) علامه در علم لغت ابن منظور گويد: حيدره يعنى شير. ازهرى از ابو العباس احمد بن يحيى نقل كرده است كه راويان اختلاف ندارند در اين كه اين ابيات از على بن ابى طالب - رضى الله عنه - است:
انا الذى سمتنى امى حيدرة * كليث غابات غليظ القصرة اكيلكم بالسيف كيل السندرة
(من آنم كه مادرم حيدر ناميد، بسان شير قوى هيكل بيشه، كه با شمشير مانند پيمانه اى بزرگ شما را پيمانه مى كنم (و گروه گروه شما را از زمين بر مىچينم).
سندره به معناى جرأت آمده و رجل سندر يعنى مرد با جرأت، و نيز به معناى پيمانه بزرگ است. و حيدر يعنى شير. ابن اعرابى گفته: حيدره در ميان شيران مانند شاه در ميان مردم است. ابو العباس گفته: به خاطر درشتى گردن و نيروى دستهايش شاه شيران است. و از همين ماده است غلام حادر يعنى جوان قوى هيكل زورمند، و ياء و هاء آن زايدند (و اصل آن (حدر) است). ابن برى اين رجز را چنين آورده:
اكيلكم بالسيف كيل السندرة * اضرب بالسيف رقاب الكفرة (... با شمشير گردن كافران را مى زنم).
ابن برى اضافه مى كند كه منظور اين سخن آن است كه مادرم مرا اسد (شير) ناميد و چون به جهت حفظ قافيه نمى توانست اسد بگويد لفظ حيدره را به كار برده است، زيرا مادرش او را حيدره نناميد بلكه او را به نام پدر خودش (اسد) ناميد، زيرا او فاطمه بنت اسد است، وابو طالب در هنگام ولادت و نام گذارى آن حضرت نبود، چون آمد نام اسد را نپسنديد و او را على ناميد. و چون على اين رجز را در جنگ خيبر خواند خود را به همان نامى كه مادرش بر او نهاده بود ناميد.
من گويم: اين توجيه ابن برى كامل نيست مگر زمانى كه رجز بيش از اين ابيات بوده و نيز با همين مصرع (أنا الذى سمتنى امى حيدرة) شروع نشده باشد، و الا چون اين بيت اول رجز است ابيات رجز كم باشد يا زياد آن حضرت مخير بود هرگونه قافيه اى را كه مناسب بداند انتخاب كند تا وزن آن درست در آيد و قافيه تنگ نيايد تا نيازمند باشد كه حيدره را به جاى اسد به كار برد، بلكه
مى توانست از آغاز بگويد: (أنا الذى سمتنى امى الأسد) يا (اسدا)، و از اين نظر مجال گسترده اى داشت، پس انتخاب اين قافيه با عدم وجود قافيه اى قبل از آن كه به ضرورت بخواهد آن را پى گيرد دليل آن است كه نام آن حضرت حيدره بوده، وابن اثير نيز گفته است كه گفته اند: مادرش او را حيدره ناميد. (1) 5 - جابر انصارى گويد: پيامبر صلى الله عليه و آله و سلم در روز خيبر پس از آن كه براى على عليه السلام دعا كرد پرچم را به دست او داد، او با شتاب حركت كرد و يارانش هم مى گفتند:
بشتاب، (2) او رفت تا به قلعه رسيد، در قلعه را از جا كند و به زمين افكند، آن گاه هفتاد نفر از ما جمع شديم و كوشيديم تا در را به جاى خود باز گردانيم. (3) 6 - شيخ كاظم ازرى رحمه الله گويد:
وله يوم خيبر فتكات * كبرت منظرا على من رآها يوم قال النبي إني لاعطي * رايتي ليثها وحامي حماها فاستطالت أعناق كل فريق * ليروا أى ماجد يعطاها فدعا أين وارث العلم والحلم * مجير الاءيام من بأساها أين ذوالنجدة الذي لو دعته * في الثريا مروعة لباها فأتاه الوصي أرمد عين * فسقاها بريقه وشفاها ومضى يطلب الصفوف فولت * عنه علما بأنه أمضاها ويري مرحبا بكف اقتدار * أقوياء الاءقدار من ضعفاها ودحى بابها بقوة بأس * لو حمته الافلاك منه دحاها عائذ للموملين مجيب * سامع ما تسر من نجواها
إنما المصطفى مدينة علم * وهو الباب من أتاه أتاها وهما مقلتا العوالم يسراها * علي وأحمد يمناها (او (على عليه السلام) در روز خيبر دلاوريها از خود نشان داد كه در نظر بينندگان بسيار بزرگ آمد).
(روزى كه پيامبر صلى الله عليه و آله و سلم فرمود: من پرچم خود را به شير اين امت و پاسدار آن خواهم سپرد).
(گردن همه گروهها كشيده شد تا ببينند كه اين پرچم به كدام مرد بزرگوارى سپرده مى شود).
(پيامبر صدا زد: كجاست وارث علم و حلم، و آن كه در جنگها به فرياد مى رسد)؟
(كجاست آن دلاورى كه اگر در ثريا شخص بيمناكى از او كمك بخواهد به فرياد او مى رسد)؟
(در اين هنگام وصى آن حضرت در حالى كه درد چشم داشت پيش آمد و پيامبر آب دهان در چشم او انداخت و شفا يافت).
(و او بر صفهاى دشمن تاخت و آنها گريختند، چرا كه مى دانستند او كارى ترين مرد جنگى است).
(و با دست اقتدار خود به مرحب نشان داد كه بزرگترين قدرتمندان در برابر او ناتوانند).
(و با نيروى هر چه تمام ترى در قلعه را از جا كند كه اگر افلاك آسمانى در برابر او مقاومت مى كردند همه را با خاك يكسان مى نمود).
(او پناه دهنده آرزومندان و اجابت كننده آنهاست و رازهاى نهانى آنها را مى شنود).
(بى شك مصطفى صلى الله عليه و آله و سلم شهر علم است و او در آن شهر است كه هر كه از آن در وارد شود به شهر رسد).
(و هر دو ديدگان همه عوالمند، على عليه السلام دست چپ و احمد صلى الله عليه و آله و سلم دست راست آنهاست).
7 - فخر رازى گويد: هر كس كه از احوال عالم غيب آگاه تر است دلش قوى تر و ناتوانيش كمتر است. و از همين رو على بن ابى طالب - كرم الله وجهه - فرمود:
(به خدا سوگند كه من در قلعه خيبر را نه به نيروى جسمانى كه به نيروى الهى از جاى در آوردم)، زيرا على - كرم الله وجهه - در آن وقت نظرش از عالم اجساد بريده بود و فرشتگان با انوار عالم كبريا ظهور نموده بودند، از اين رو روحش تقويت يافت و همرنگ جواهر ارواح ملكى شد و پرتوهاى عالم قدس و عظمت در او تابيد، و به همين دليل قدرتى براى او حاصل گشت كه بدان سبب بر كارهايى قدرت يافت كه ديگران بر انجام آن قادر نبودند. هر بنده اى نيز همين گونه است، هر گاه در مقام بندگى مواظبت بر طاعات نمايد به همان مقامى خواهد رسيد كه خداوند مىفرمايد: (من گوش و چشم او خواهم شد)، و هر گاه نور جلال خدا گوش او شود او دور و نزديك را مى شنود، و اگر همان نور چشم او شود دور و نزديك را مى بيند، و اگر آن نور دست او شود قدرت بر تصرف در كارهاى سخت و آسان و دور و نزديك مى يابد. (1) 8 - حكيم سبزوارى رحمه الله گويد:
ويقوي العمال فالهيولى * تنقاد خلعا شاء أو حلولا فيقلب الهوا ويحدث المطر * يبدئ طوفانا يبيد من فجر يطيعه العنصر طاعة الجسد * للنفس فالكل كجسمه يعد
(قوه عماله نفس قوى مى شود و هيولا چه در خلع صورت از آن و چه در حلول صورت در آن رام آن قوه مى گردد).
(پس هوا را عوض مى كند و به عنصرى ديگر مبدل مىسازد و باران را فرو مىبارد و طوفانى ايجاد مى كند كه ريشه فاجران را مىكند).
(همه عناصر مانند اطاعت بدن از نفس از او اطاعت مى كنند، و همه عناصر به منزله جسم آن قوه به شمار مىروند) (1).
فصل 10 روش امام على عليه السلام در خوراك و پوشاك 1 - ابراهيم ثقفى از سويدبن غفله روايت كرده است كه: در قصر حكومتى بر اميرمؤمنان عليه السلام وارد شدم، در برابر حضرتش ظرف شيرى ديدم كه بوى ترشيدگى آن به مشامم مى رسيد و گرده نانى در دست داشت كه سبوسهاى جو بر آن نمايان بود و حضرت آن را مى شكست و گاه در شكستن آن از زانوى خود كمك مى گرفت، و كنيزش فضه نيز بالاى سر او ايستاده بود. گفتم: اى فضه، آيا درباره اين پير مرد از خدا نمى ترسيد؟ چه مى شد كه نان او را از آرد نرم تر و الك شده مىساختيد؟! فضه گفت: ما خوش نداريم كه آن حضرت به پاداش رسد و ما گنهكار شويم زيرا از ما عهد گرفته كه تا در خدمت او به سر مى بريم آرد او را الك نكنيم. على عليه السلام متوجه گفتگوى ما شد و به فضه فرمود: او چه مى گويد؟ عرض كرد: از خودش بپرسيد. من آنچه به فضه گفته بودم براى حضرت بازگو كردم كه بهتر است آرد شما را الك كنند. حضرت گريست و فرمود: پدر و مادرم فداى آن كس باد كه هيچ گاه سه روز متوالى از نان گندم سير نشد تا از دنيا مفارقت نمود و هيچ گاه آرد او را الك نكردند، و منظور حضرتش
رسول خدا صلى الله عليه و آله و سلم بود. (1) 2 - امام باقر عليه السلام فرمود: على عليه السلام در كوفه به مردم نان و گوشت مىخورانيد و خود طعامى جداگانه داشت، يكى از مردم گفت: كاش مى ديديم كه طعام خود اميرمؤمنان چيست؟ از اين رو عده اى از مردم به طور ناگهانى به حضور امام رسيدند و غذاى حضرتش را چنين يافتند: تريد با روغن زيتون همراه و آميخته به خرماى لهيده، غذاى او همين بود، و اين چنين خرمايى از مدينه براى حضرتش آورده مى شد. (2) 3 - امام صادق عليه السلام فرمود: هيچ گاه دو امر الهى بر على عليه السلام وارد نمى شد مگر آن كه به دشوارترش تن مى داد، و تا در ميان شما (مردم كوفه) بود از دسترنج خود ارتزاق مى نمود و آن محصولى بود كه از مدينه مى آوردند. آن حضرت آرد سبوس گرفته را مى گرفت و در كيسه اى مى نهاد و سرش را مهر مى نمود از بيم آن كه مبادا چيزى غير از آن بدان افزوده شود. به راستى چه كسى در دنيا پارساتر از على عليه السلام بوده است؟ (3) 4 - امام صادق عليه السلام فرمود: على عليه السلام هزار برده را از دسترنج خويش آزاد فرمود، و تا در ميان شما (مردم كوفه) بود خوراكش خرما و شير، و پوشاكش كرباس بود. و آن گاه كه با ليلى ازدواج كرد براى حضرتش حجله اى آراستند، حجله را درهم دريد و فرمود: خانواده على را همان كه دارند بس است. (4) 5 - ابو جعفر اسكافى گويد: صبر او بدانجا رسيد كه هر گاه گرسنگى به او فشار مى آورد و نزديك بود او را از پا در آورد خود را براى آب كشيدن اجير (هامش) * (1) - الغارات 1 / 87.
(2) - همان / 85.
(3) - همان / 81.
(4) - همان / 92. (*)
مى ساخت و مشتى خرما مى گرفت كه گرسنگى و نياز او را بر طرف نمى كرد، و چون مزد مى گرفت به تنهايى بر نمى داشت بلكه آن را نزد رسول خدا صلى الله عليه و آله و سلم كه هر دو گرسنه بودند مى برد و با هم مى خوردند. (1) 6 - آن حضرت در نامه اى كه به عثمان بن حنيف نوشت مرقوم داشت: اگر مى خواستم مىتوانستم به عسل ناب و مغز گندم و لباس ديبا راه برم ولى هيهات كه مغلوب هواى نفسم شوم و حرص و آز مرا به انتخاب غذاهاى لذيذ بكشاند در حالى كه شايد در قلمرو حكومت من در يمامه و حجاز كسى باشد كه اميد قرص نانى نداشته و هرگز رنگ سيرى را نديده، يا من سير بخوابم و در اطراف من شكمهاى گرسنه و جگرهاى تشنه باشد، يا چنان باشم كه شاعر گفته:
وحسبك داء ان تبيت ببطنة * وحولك اكباد تحن الى القد (همين درد تو را بس كه سير و شادمان بخوابى و در اطرافت جگرهاى تشنه مشكى آب به سر برند)!
آيا به همين دل خوش كنم كه مرا اميرمؤمنان بخوانند ولى در ناملايمات روزگار شريك آنها و يا در سختيهاى زندگى الگوى آنان نباشم؟! مرا نيافريده اند كه سرگرم خوردن لذايذ باشم چون حيوانى در آغل كه همه همش خوردن علف است. يا حيوان چرنده اى كه شغلش چيدن و خوردن آشغالهاى روى زمين و پر كردن شكمبه خود از علفهاست...
سوگند مىخورم كه چندان نفس خود را رياضت دهم كه در غذا عاشق يك قرص نان باشد اگر بر آن دست يابم و در خورش به نمك بسنده كند، و چشم خود را رها كنم كه آن قدر اشك ببارد كه آبش خشك شود و سرشكش ته كشد!
آيا همان گونه كه حيوان چرنده پس از چرا با شكم پر به پهلو بر زمين افتد و
حيوان در آغل بسته پس از سير شدن از علف در همانجا بخسبد، على هم از توشه اش بخورد و به خواب رود؟! پس چشم او روشن باد كه پس از سالهاى در از تازه از حيوانات پرسه زن و چرنده پيروى كند! (1) 7 - على عليه السلام به بازار كرباس فروشان رفت و در برابر دكان مردى شخيص و خوش چهره ايستاد و فرمود: اى مرد، آيا دو پيراهن به قيمت پنج درهم دارى؟
مرد از جا جست و گفت: آرى اى اميرمؤمنان. چون امام را شناخت امام وى را ترك گفت و رفت. در راه به جوانى رسيد و فرمود: اى جوان، آيا دو پيراهن به قيمت پنج درهم دارى؟ گفت: آرى، دو لباس دارم يكى از ديگرى بهتر، يكى سه درهم و ديگرى دو درهم. فرمود: هر دو را بياور، و فرمود: اى قنبر، آن پيراهن سه درهمى را بردار. گفت: اى اميرمؤمنان، آن به شما زيبنده تر است زيرا منبر مى رويد و براى مردم سخنرانى مى كنيد. فرمود: اى قنبر، تو جوانى و داراى شور و نشاط جوانى هستى، و من از خدايم شرم دارم كه بر تو برترى جويم، زيرا از رسول خدا صلى الله عليه و سلم شنيدم كه مى فرمود: (به زيردستان خود از آنچه خود مى پوشيد بپوشانيد و از آنچه خود مىخوريد بخورانيد). آن گاه پيراهن دو درهمى را پوشيد و دست خود را در از كرد و آستين لباس را كشيد و از سر انگشتان حضرتش اضافه آمد. فرمود: اى جوان، اين زيادى را ببر. جوان اضافى آستين را بريد و گفت: اى پير مرد، جلو بيا تا آن را سردوزى كنم، فرمود: آن را همان طور رها كن كه مطلب (فرا رسيدن مرگ) سريع تر از اينها است. (2) 8 - ابن شهر آشوب گويد: چون پيراهن را پوشيد آستين لباس را كشيد و
دستور داد اضافه آن را ببرند و براى فقيران كلاه بسازند. (1) 9 - ابو اسحاق سبيعى گويد: من در روز جمعه اى بر روى دوش پدرم بودم و اميرمؤمنان على بن ابى طالب عليه السلام خطبه مى خواند و خويش را با آستين باد مى زد.
گفتم: پدر جان، آيا اميرمؤمنان گرمشان است؟ پدرم گفت: او گرما و سرما را احساس نمى كند ولى لباس خود را شسته و هنوز تر است و چون لباس ديگرى ندارد همان را پوشيده و باد مى زند تا خشك شود. (2) 10 - عبد الله بن ابى هذيل گويد: على بن ابى طالب عليه السلام را ديدم كه پيراهنى به تن داشت كه هر گاه آستين آن را مى كشيد به سر انگشتان مى رسيد و چون آن را تا مى زد جمع مى شد و تا نصف ساعدش مى رسيد. (3) 11 - ابوالاشعث عنزى از پدرش نقل كرده كه گفت: على بن ابى طالب عليه السلام را ديدم كه در روز جمعه در فرات غسل كرد آن گاه پيراهنى از كرباس به سه درهم خريد و در همان پيراهن با مردم نماز جمعه گزارد و هنوز يقه آن سردوزى نشده بود. (4) 12 - غزالى در (احياء العلوم) گويد: على بن ابى طالب از استفاده از بيت المال خوددارى مى نمود تا آنجا كه شمشير خود را مى فروخت و هنگام غسل جز يك پيراهن نداشت. (5) 13 - ابو بكر احمد بن مروان مالكى به سند خود از هارون بن عنزه از پدرش نقل كرده كه گفت: در خورنق بر على بن ابى طالب رضى الله عنه وارد شدم و آن حضرت
حوله اى بر دوش داشت و از سرما مىلرزيد، گفتم: اى امير مؤمنان، خداوند براى تو و خانواده ات بهره اى از اين بيت المال قرار داده و با اين حال با خود چنين مى كنى؟! فرمود: به خدا سوگند كه من هيچ از اموال شما (مردم كوفه) براى خود ذخيره نكردم و اين هوله اى است كه از خانه خود - يا از مدينه - آورده ام. (1) 14 - و فرمود: به خدا سوگند كه چندان پيراهن خود را وصله زدم كه از وصله زن آن شرم مى دارم، شخصى به من گفت: آيا هنوز دست از اين لباس بر نمى دارى؟ گفتم: از من دور شو كه شب خوابان در صبح گاه شبروان را ستايش كنند. (2) در توضيح روايات اين باب بايد گفت كه: اين روايات دلالت دارد بر آن كه حاكمان اسلامى را لازم است كه زندگى خود را از لحاظ اقتصادى با قشر ضعيف جامعه هماهنگ كنند تا فقر بر تهيدستان فشار نياورد و توانگران در اثر ثروت سركشى نكنند، و تا فقير در جامعه وجود دارد كه دخلش به خرجش نمى رسد اين كار بر حاكمان لازم است، و از همين رو درباره سيره حضرت قائم عليه السلام وارد است كه آن حضرت از سيره امام على عليه السلام در خوراك و پوشاك پيروى مى كند، اما هر گاه امام يا ولى فقيه شرعى دستى بر حكومت نداشت و حكمش جارى نبود شرايط او مانند ساير مردم بوده و مى تواند به طور عادى زندگى نمايد و لباس بپوشد، زيرا بهترين لباس هر زمانى لباس عرفى مردم همان زمان است.
بنابر اين معيار كلى در اين امور براى حاكم هماهنگى با قشر ضعيف جامعه است، اما هر گاه فقر و تنگدستى از جامعه رخت بربست شايسته ترين كسى كه بايد از نعمتهاى الهى بهره مند شود حاكم اسلامى و ولى شرعى است.
فصل 11 زهد و پارسايى امام على عليه السلام 1 - آن امام بزرگ عليه السلام فرمود: بايد كه دنيا در نظرتان خردتر از خرده برگهايى باشد كه زير پا له مى شود و خرده پشمهايى كه از دم قيچى مىگذرد. (1) 2 - عبد الله بن عباس رضى الله عنه گويد: در ذى قار بر امير مؤمنان عليه السلام وارد شدم در حالى كه سرگرم وصله زدن كفش خود بود، به من فرمود: ارزش اين كفش چند است؟
گفتم: ارزشى ندارد، فرمود: به خدا سوگند كه اين كفش پاره نزد من از حكومت بر شما محبوب تر است مگر آن كه با در دست داشتن آن حكومت حقى را بر پا دارم يا باطلى را سركوب كنم. (2) 3 - و فرمود: به خدا سوگند دنياى شما در نظر من پست تر از استخوان سخت و بى گوشت خوك در دست جذامى است. (3) شيخ محمد جواد مغنيه گويد: برخى گفته اند (عراق) شكمبه حيوان است، و كيست كه شكمبه يا استخوان خوك را از دست يك جذامى بگيرد و بخورد؟ آيا در همه عالم هستى چيزى منفورتر از اين خوراك و دستى كه آن را بر مى دارد
هست؟ دنيا در نظر على عليه السلام همين است و آن را با گفتار و كردار و عقل و احساس اثبات كرده است، و حقيقت دنيا اين است گرچه آراسته به زيور طلا و ديبا و معطر به بوى عنبر باشد، و اگر من و امثال من از طالبان و سگان خود را بفريبد آيا عقل سليم را هم مى تواند فريفت؟... (1) 4 - و فرمود:... و دنياى خود را نزد من نامرغوب تر از آب بينى يك بز خواهيد يافت. (2) 5 - و فرمود: و دنياى شما نزد من پست تر از برگى است در دهان ملخى كه مشغول جويدن آن است. على را با نعمت فنا پذير و لذت ناپايدار چكار؟ از خواب عقل و زشتى لغزش به خدا پناه مى بريم و از او كمك مى خواهيم. (3) 6 - و فرمود: به خدا سوگند از دنياى شما زر و سيمى نيندوختم و از غنائم آن مال فراوانى انباشته نساختم، و به جاى اين پيراهن كهنه ام پيراهنى تهيه نديدم، و از زمين آن يك وجب تصرف نكردم، و از آن جز به اندازه سد رمقى برنگرفتم. (4) و سوگند مىخورم كه دنياى شما در نظر من سست تر و پست تر از ميوه تلخ درخت بلوط است). (5)
فصل 12 حكمت، فلسفه وعرفان امام على عليه السلام 1 - علامه بياضى رحمه الله در ضمن خبرى طولانى نقل نموده است كه:... دهقان به آن حضرت گفت: از تو داناتر سراغ ندارم جز اين كه علم فلسفه را در نيافته اى.
حضرت فرمود: هر كه مزاجش صافى شود طبعش اعتدال يابد، و هر كه طبعش اعتدال يابد قوت تأثير نفس در آن بيشتر است، و هر كه قوت تأثير نفس در طبعش بيشتر باشد به مقامى كه او را بالا مى برد اوج مى گيرد، و هر كه به مقام بالا اوج گرفت آراسته به اخلاق انسانى شده و علوم لاهوتى را در مى يابد، و هر كه علوم لاهوتى را دريافت موجودى به تمام معنا انسان مى شود - نه موجودى كه در مرحله حيوانيت باقى مانده باشد - و در باب فرشته مجسم در مى آيد كه بالاتر از اين حد راهى نيست. دهقان با شنيدن اين سخنان به سجده افتاد و مسلمان شد. (1) 2 - و نيز گويد: از آن حضرت درباره عالم علوى (عالم مجردات) پرسيدند، فرمود: صورتهايى است عارى از مواد وبرتر از قوه و استعداد (يعنى فعليت و كمال محض است و از نقص به كمال نمى رود) خداوند بر آن صور تجلى نموده تا روشن شده اند و به آنها نظر انداخته تا درخشيده اند ومثال خود را در هويت
آنها افكنده تا كارهاى خدايى از آنها به ظهور پيوسته، و انسان را داراى نفس ناطقه (عاقله و مدرك كليات) آفريده كه اگر آن را به علم و عمل بپيرايد با جواهر علل اوليه اش (كه عقول مجرده هستند) مشابهت پيدا مى كند، و اگر مزاجش اعتدال يابد و از اضداد دور بماند با افلاك سخت هفتگانه مشارك و هم دوش مى گردد. (1) 3 - در وصف سالك راه خدا فرموده است: عقل خويش را زنده و نفس خويش را ميرانده است تا آنجا كه ستبرهاى بدنش تبديل به نازكى و خشونتهاى روحش تبديل به نرمى شده است، و برق پر نورى بر قلب او جهيده و راه را بر او روشن نموده و او را به رهروى سوق داده است، و دروازه ها يكى پس از ديگرى او را رانده تا به دروازه سلامت و بار انداز اقامت رسانده اند، و پاهايش همراه با بدن آرام او در قرار گاه امن و آسايش ثابت ايستاده است، اين همه به موجب اين است كه دل و ضمير خود را به كار گرفته و پروردگار خويش را خشنود ساخته است. (2) ابن ابى الحديد در شرح اين سخن گويد: اين كه فرمود: (برق پر نورى بر قلب او جهيده) حقيقت مذهب حكيمان و حقيقت سخن صوفيه است كه اصحاب طريقت و حقيقتند. (3) شيخ الرئيس ابو على سينا نيز در كتاب (اشارات) بدين نكته تصريح نموده و درباره سالك به سوى مرتبه عرفان گفته است: (آن گاه كه اراده و رياضت به حد مطلوبى رسيد خلسه هايى لذيذ از تابش نور حق بر او به وى
دست مى دهد كه گويى برقهايى است كه بر او مىجهند و زود خاموش مى شوند، و اين را در اصطلاح عرفان (اوقات) گويند). وقشيرى در رساله خود گويد: (آنها برقهايى است كه مىجهند و خاموش مى شوند، و انوارى است كه رخ مى نمايند و روى مى پوشند...).
مى بينى كه او هم مانند حكيمان از همان برقهاى جهنده سخن مى گويد، و عارف و حكيم هر دو از الفاظ اميرمؤمنان عليه السلام پيروى مى كنند چرا كه حكيم حكيمان و عارف عارفان و آموزگار صوفيان او است، و اگر اخلاق و سخن و آموزشهاى گفتارى و عملى آن حضرت در اين فن به مردم نبود احدى از اين طايفه به چنين سخنانى راه نمى يافت و راه ورود و خروج در اين مباحث را نمى دانست. (1)
فصل 13 عصمت و طهارت امام على عليه السلام 1 - آن حضرت فرموده است: (از حق به دور است رأى كسى كه از من بازمانده است، زيرا از روزى كه حق را به من نمايانده اند هرگز در آن ترديد نكرده ام. (1) قطب الدين راوندى رحمه الله (در گذشته به سال 573) در شرح خود گويد: آن حضرت به معصوم بودن خود توجه داده و فرموده كه من از روزى كه معارف لازم را تحصيل كرده ام ترديدى در من حاصل نشده است، بنابر اين من بر يقين هستم و هر كه از راه من منحرف و گمراه شود شك آورنده و كافر است). (2) وابن ميثم بحرانى رحمه الله گويد: كمالاتى را كه خداى متعال بر نفس قدسى حضرتش افاضه فرموده مستلزم آن است كه از كمال قدرت خود بر حفظ و پا برجايى حقى كه بعينه مشاهده نموده و سخت بر او روشن و آشكار است به گونه اى كه كمترين شبهه اى در آن بر او رخ نمى دهد گزارش دهد. و طايفه اماميه بدين نكته بر وجوب عصمت و طهارت او از همه پليديها استدلال مى كنند. (3)
2 - و فرموده است: (من هميشه روشن بين بوده ام، هيچ گاه ترديدى بر خود روا نداشتم و ترديدى هم از سوى ديگرى برايم پيش نيامد). (1) ابن ابى الحديد گويد: اين يك تقسيم خوبى است، زيرا هر كه از راه هدايت گمراه شده اين گمراهى يا از سوى خود او بوده و يا ديگرى او را گمراه نموده است. (2) ابومخنف گويد: مردى در برابر على عليه السلام برخاست و گفت: اى اميرمؤمنان، كدام فتنه از اين بزرگتر (يعنى از فتنه جمل)؟ كار به جايى رسيده كه شركت كنندگان در جنگ بدر اينك به روى هم شمشير كشيده اند! على عليه السلام فرمود: واى بر تو، آيا كارى كه من امير و پيشرو آنم فتنه تواند بود؟ سوگند به خدايى كه محمد را به حق برگزيد و روى او را كرامت بخشيد نه دروغ گفته ام و نه دروغ به من گفته شده، نه گمراه شده ام و نه گمراهم كرده اند، نه لغزيده ام و نه مرا لغزانده اند، و من از سوى پروردگارم دليلى روشن دارم كه خداوند براى رسول خود بيان داشته و رسول خدا براى من بيان داشته است، و روز قيامت مرا خواهند خواند در حالى كه هيچ گناهى بر من نيست... (3) 3 - و فرموده است: (به خدا سوگند هيچ كلمه اى را پنهان نداشتم و كمترين دروغى نگفتم و همانا مرا از اين موقعيت و از اين روز (يعنى روز بيعت عمومى) خبر داده اند). (4) 4 - و فرموده است: (و من دليلى روشن از پروردگار خود دارم و بر منهاج پيامبرم راه مىپويم، و من بر راه روشن قرار دارم كه آن را (مانند مرغى كه دانه
برچيند از ميان انبوه راههاى باطل) بر مىچينم. به خاندان پيامبرتان بنگريد و ملازم راه و روش آنان باشيد و به دنبال آنان رويد، كه هيچ گاه شما را از هدايت بيرون نبرند و در گمراهى و پستى باز نبرند، پس اگر آرام گرفتند شما هم آرام باشيد و اگر به جنبش آمدند شما هم به جنبش آييد، و بر آنان پيشى نگيريد كه گمراه مى شويد و از آنان باز نمانيد كه به هلاكت مى رسيد). (1) 5 - و فرموده است: (و همانا شما جايگاه مرا نسبت به رسول خدا صلى الله عليه و آله و سلم به سبب خويشاوندى نزديك و منزلت ويژه مى دانيد، او مرا در كودكى به دامن مى نشاند، به سينه مىچسباند و در بستر خويش در كنار خود جاى مى داد، و بدن خود را به من مىساييد و بوى خوش خود را به مشام من مى رساند و غذا را مى جويد و در دهانم مى نهاد، او هرگز دروغى از من نشنيد و اشتباه و لغزشى در كار من نديد). (2) ابن ابى الحديد گويد: فضل بن عباس رحمه الله گويد: از پدرم پرسيدم:
رسول خدا صلى الله عليه و آله و سلم از پسران خود كدام يك را بيشتر دوست مى داشت؟ گفت:
على بن ابى طالب عليه السلام را گفتم: از پسران خود آن حضرت از تو پرسيدم، گفت: آن حضرت او را بيش از پسران خود دوست مى داشت و به او مهربان تر بود، ما نديديم كه از روزگار كودكى على روزى از او جدا شود... و نديديم كه پدرى فرزند خود را آن اندازه كه پيامبر على را دوست مى داشت دوست بدارد، و نديديم كه فرزندى از پدرش به اندازه على از پيامبر فرمانبردار باشد. (3) بى شك كسى كه بدين پايه نائل آمده نيست مگر آن كس كه خداوند از لغزشها نگهش داشته و از فتنه ها ايمنش بخشيده و از پليديها پاكيزه اش نموده و
هرگونه ناپاكى و پليدى را از او برده و به كلى پاكش ساخته است.
6 - علامه مجلسى رحمه الله گويد: بريده اسلمى از پيامبر صلى الله عليه و آله و سلم روايت كرده كه فرمود: جبرئيل به من گفت: اى محمد، فرشتگان گمارده بر على بن ابى طالب بر ساير فرشتگان افتخار مى كنند كه از دمى كه همراه على بوده اند حتى يك گناه هم بر آن حضرت ننوشته اند. (1)
فصل 14 عبادت امام على عليه السلام 1 - ابن ابى الحديد گويد: او عابدترين مردم بود وبيش از همه نماز و روزه مى گزارد و مردم نماز شب و ملازمت و آداب ورد خوانى و خواندن نافله ها را از او آموختند. چه پندارى درباره مردى كه كار مراقبت از ذكر و اوراد خود به جايى رسيد كه در آن شب بسيار سرد در جنگ صفين زيراندازى برايش گستردند و در حالى كه تيرها در برابرش به زمين مى نشست و از راست و چپ بر بيخ گوش او مى گذشت به نماز مشغول شد و هراسى به خود راه نمى داد و برنخاست تا از كار عبادت آسوده گشت؟! و چه پندارى درباره مردى كه پيشانى مباركش از سجده هاى در از مانند زانوى شتر پينه بسته بود؟! و هر گاه در دعاها و مناجاتهاى او ژرف بنگرى و بر مضامين آن مبنى بر تعظيم و بزرگداشت خداى سبحان و خضوع در برابر هيبت او و خشوع در برابر عزت او و تواضع و فروتنى و رام بودن در برابر خداوند آگاه شوى ميزان اخلاص حضرتش را خواهى شناخت و مىفهمى كه اين دعاها و راز و نيازها از كدامين دل برخاسته و بر كدامين زبان روان گشته است. به امام على بن الحسين عليهما السلام كه نهايت عبادت را داشت گفتند: عبادت شما را با عبادت جدتان چه قياس است؟ فرمود: عبادت من
در برابر عبادت جدم مانند عبادت جدم در برابر عبادت رسول خدا صلى الله عليه و آله و سلم است. (1) 2 - علامه مجلسى رحمه الله از حبه عرنى روايت كرده كه گفت: در اين بين كه من و نوف در حياط قصر حكومتى خوابيده بوديم ناگاه متوجه شديم كه اميرمؤمنان عليه السلام در آخر شب بيرون آمده مانند شيدا زدگان دست بر ديوار نهاده و اين آيات را مى خواند: ان في خلق السماوات والارض... (2)، اين آيات را زمزمه مى كرد و مانند كسى كه عقل از سرش پريده راه مى رفت، و به من فرمود: اى حبه، خوابى يا بيدار؟ گفتم: بيدارم، شما كه چنين كنيد پس ما بايد چه كنيم؟ حضرت ديده فرو بست و گريست، سپس فرمود: اى حبه، خدا را جايگاهى است و ما را نيز در پيشگاه خدا جايگاهى، چيزى از اعمال ما بر او پوشيده نيست. اى حبه، خداوند به من و تو از رگ گردن نزديكتر است. اى حبه، هيچ چيز من و تو را از خدا پوشيده نمى دارد.
سپس فرمود: اى نوف خوابى يا بيدار؟ گفت: نه اى اميرمؤمنان، خواب نيستم، شما امشب مرا بسيار گرياندى! فرمود: اى نوف، اگر امشب از خوف خداى متعال بسى گريستى، فرداى قيامت در پيشگاه خداوند ديده ات روشن خواهد بود. اى نوف، قطره اشكى از چشم مردى از خوف خدا نريزد جز آن كه درياهايى از آتش دوزخ را خاموش مى سازد، اى نوف، هيچ مردى نزد خداوند بزرگتر نيست از مردى كه از بيم خدا بگريد و در راه خدا دوستى و دشمنى كند.
اى نوف هر كس در راه خدا دوستى كند و چيزى را بر دوستى او ترجيح ندهد، و هر كه در راه خدا دشمنى كند و منفعتى از اين راه براى خود نجويد اينجا است كه اگر چنين باشيد حقايق ايمان را به كمال دريافته ايد.
آن گاه آن دو را پند و اندرز داد و در پايان فرمود: از خدا پروا داشته باشيد كه من شما را هشدار دادم. سپس به راه افتاد و در راه مى گفت: (كاش مى دانستم كه آيا در هنگام غفلت من نگاه لطف از من بر مى دارى يا به من مى نگرى؟ كاش مى دانستم كه حال من در خوابهاى در از و اندكى سپاس از نعمتهايت چگونه است)؟ به خدا سوگند در همين حال بود تا سپيده صبح دميد... (1) 3 - نوف در وصف حضرتش به معاويه گفت: در هيچ شبى بسترى براى او نگستردند، و هرگز در كاسه بزرگ (يا در وقت نيم روز) غذا نخورد. (2)
فصل 15 اخلاص امام على عليه السلام 1 - ابن شهر آشوب گويد: وقتى اميرمؤمنان عليه السلام بر عمرو بن عبدود دست يافت او را ضربت نزد و نكشت، او به على عليه السلام دشنام داد وحذيفه پاسخش داد، پيامبر صلى الله عليه و آله و سلم فرمود: اى حذيفه ساكت باش، خود على سبب درنگش را خواهد گفت. آن گاه على عليه السلام عمرو را از پاى در آورد. چون به حضور رسول خدا صلى الله عليه و آله و سلم رسيد پيامبر سبب را پرسيد، على عليه السلام عرضه داشت: او به مادرم دشنام داد و آب دهان به صورتم افكند، من ترسيدم كه براى تشفى خاطرم گردن او را بزنم، از اين رو او را رها كردم، چون خشمم فرو نشست او را براى خدا كشتم. (1) 2 - علامه مجلسى رحمه الله گويد: صبحگاهى رسول خدا صلى الله عليه و آله و سلم به مسجد آمد و مسجد از جمعيت پر بود، پيامبر فرمود: امروز كدامين شما براى رضاى خدا از مال خود انفاق كرده است؟ همه ساكت ماندند، على عليه السلام گفت: من از خانه بيرون آمدم و دينارى داشتم كه مى خواستم با آن مقدارى آرد بخرم، مقدادبن اسود را ديدم و چون اثر گرسنگى را در چهره او مشاهده كردم دينار خود را به او دادم.
رسول خدا صلى الله عليه و آله و سلم فرمود: (رحمت خدا بر تو) واجب شد.
مرد ديگرى برخاست و گفت: من امروز بيش از على انفاق كرده ام، مخارج سفر مرد و زنى را كه قصد سفر داشتند و خرجى نداشتند هزار درهم پرداختم.
پيامبر صلى الله عليه و آله و سلم ساكت ماند. حاضران گفتند: اى رسول خدا، چرا به على فرمودى:
(رحمت خدا بر تو واجب شد) و به اين مرد با آن كه بيشتر صدقه داده بود نفرمودى؟ رسول خدا صلى الله عليه و آله و سلم فرمود: مگر نديده ايد كه گاه پادشاهى خادم خود را كه هديه ناچيزى برايش آورده مقام و موقعيتى نيكو مى بخشد و از سوى خادم ديگرش هديه بزرگى آورده مى شود ولى آن را پس مى دهد و فرستنده را به چيزى نمى گيرد؟ گفتند: چرا، فرمود: در اين مورد هم چنين است، رفيق شما على دينارى را در حال طاعت وانقياد خدا و رفع نياز فقيرى مؤمن بخشيد ولى آن رفيق ديگرتان آنچه داد همه را براى معاندت و دشمنى با برادر رسول خدا داد و مى خواست بر على بن ابى طالب برترى جويد، خداوند هم عمل او را تباه ساخت و آن را و بال گردن او گردانيد. آگاه باشيد كه اگر با اين نيت از فرش تا عرش را سيم وزر به صدقه مى داد جز دورى از رحمت خدا و نزديكى به خشم خدا و در آمدن در قهر الهى براى خود نمى افزود. (1) 3 - على عليه السلام فرمود: گروهى خدا را از روى رغبت پرستيدند و اين عبادت تاجران است. گروهى خدا را از روى ترس و بيم پرستيدند و اين عبادت بردگان است، و گروهى خدا را از روى شكر و سپاسگزارى پرستيدند و اين عبادت آزادگان است. (2) 4 - و فرمود: خدايا، من تو را از بيم عذاب وطمع در ثوابت نپرستيدم، بلكه تو را شايسته بندگى ديدم و پرستيدم. (3)
5 - و فرمود: دنيا همه اش نادانى است جز مكانهاى علم، و علم همه اش حجت است جز آنچه بدان عمل شود، و عمل همه اش ريا و خودنمايى است جز آنچه خالص (براى خدا) باشد، و اخلاص هم در راه خطر است تا بنده بنگرد كه عاقبتش چه مى شود. (1) عمل اگر براى غير خدا باشد وزر و و بال صاحب آن است و اگر انفاق به نيت فخر و مباهات باشد نصيب سگان و عقابان است. در اين زمينه حكايت لطيفى را كه دميرى در كتاب (حياة الحيوان) آورده بنگريد:
امام علامه ابوالفرج اصفهانى و ديگران حكايت كرده اند كه: فرزدق شاعر مشهور به نام همام بن غالب، پدرش غالب رئيس قوم خود بود، زمانى مردم كوفه را قحطى و گرسنگى سختى رسيد، غالب پدر فرزدق مذكور شترى را براى خانواده خود كشت و غذايى از آن تهيه كرد و چند كاسه آبگوشت براى قومى از بنى تميم فرستاد و كاسه اى هم براى سحيم بن وثيل رياحى كه رئيس قوم خود بود فرستاد. سحيم كسى است كه در شعر خود گفته بود: (من مردى شناخته شده و خوشنام و با تجربه و كار دانم، هر گاه عمامه بر سر نهم مرا خواهيد شناخت) و حجاج هنگامى كه براى امارت كوفه وارد كوفه شد در خطبه خود به اين شعر تمثل جست.
وقتى ظرف غذا به سحيم رسيد آن را واژگون ساخت و آورنده را كتك زد و گفت: مگر من نيازمند غذاى غالب هستم؟ اگر او يك شتر كشته من هم شترى مىكشم. ميان آنان مسابقه شتر كشى راه افتاد، سحيم يك شتر براى خانواده خود كشت و صبح روز بعد غالب دو شتر كشت، باز سحيم دو شتر كشت و غالب در روز سوم سه شتر كشت، باز سحيم سه شتر كشت و غالب در روز چهارم صد
شتر كشت. سحيم چون آن اندازه شتر نداشت ديگر شترى نكشت اما آن را به دل گرفت.
چون روزهاى قحطى سپرى شد و مردم وارد كوفه شدند، بنى رياح به سحيم گفتند: ننگ روزگار را متوجه ما ساختى، چرا به اندازه غالب شتر نكشتى و ما آمادگى داشتيم كه به جاى هر شترى دو شتر به تو بدهيم؟! سحيم چنين عذر آورد كه شترانش در دسترس نبودند، آن گاه سيصد شتر پى كرد و به مردم گفت:
همگى بخوريد. اين حادثه در دوران خلافت اميرمؤمنان على بن ابى طالب - كرم الله وجهه ورضي عنه - اتفاق افتاد، از آن حضرت درباره حلال بودن خوردن آنها فتوا خواستند، حضرت حكم به حرمت كرد و فرمود: اين شتران نه براى خوردن كشته شده اند و از كشتن آنها مقصودى جز فخر و مباهات در كار نبوده است. از اين رو گوشت آنها را در زباله دان كوفه ريختند و خوراك سگان و عقابان و كركسان گرديد. (1)
فصل 16 قرب و منزلت امام على عليه السلام در پيشگاه خدا 1 - رسول خدا صلى الله عليه و آله و سلم در حديثى فرمود: امروز كدامين شما از آبروى خود براى مؤمنى مايه گذارده و به او سودى رسانده است؟ على عليه السلام عرضه داشت: من.
فرمود: چه كردى؟ گفت: بر عمار گذر كردم ديدم يكى از يهوديان كه سى درهم از او طلبكار بود به او چسبيده و طلب خود را خواهان است، عمار گفت: اى برادر رسول خدا، اين كس به من چسبيده و قصدى جز آزار و ريختن آبروى من به خاطر رابطه دوستى كه با شما خاندان دارم ندارد، مرا با آبروى خود از چنگ اين مرد خلاص كن.
همين كه خواستم درباره او با يهودى صحبت كنم عمار گفت: اى برادر رسول خدا، من تو را در دل و ديده ام بالاتر از آن مى دانم كه بازيچه اين كافر سازم ولى براى من نزد آن كسى شفاعت كن كه تو را از آنچه طلب كنى محروم نمى سازد، چرا كه اگر بخواهى همه اطراف عالم را مانند اطراف يك سفره كند خواهد كرد، از او بخواه كه مرا بر اداى وام اين شخص يارى دهد و از وام گرفتن مجدد بى نياز سازد.
من گفتم: خداوندا، همين كار را براى او بكن. سپس به او گفتم: دست به هر يك از اين سنگها و كلوخهايى كه در پيش دارى بزن كه خداوند آن را براى تو
زر ناب خواهد كرد. عمار دست برد و سنگ بزرگى را برداشت و آن سنگ در دستش طلا شد.
عمار رو به يهودى كرده گفت: طلبت چقدر است؟ گفت: سى درهم. گفت:
ارزش آن به طلا چند است؟ گفت: سه دينار، عمار گفت: خداوندا، به آبروى همان كسى كه به آبروى او اين سنگ را طلا كردى آن را برايم نرم ساز تا به اندازه حق او جدا سازم. خداوند آن را براى عمار نرم كرد و او سه مثقال از آن جدا كرد و به يهودى داد، سپس به بازمانده آن نگريست و گفت: خداوندا، من از تو شنيدم كه مى فرمودى: (انسان با ديدن بى نيازى خود طغيان مى كند) (1) و من ثروتى را نمى خواهم كه مرا به طغيان وا دارد، خداوندا، به آبروى همان كسى كه به آبروى او آن را از سنگ به طلا مبدل ساختى آن را به حالت سنگ بازگردان.
طلا به حالت سنگ بازگشت وعمار آن را از دست افكند و گفت: از دنيا و آخرت مرا دوستى تو بس اى برادر رسول خدا.
رسول خدا صلى الله عليه و آله و سلم فرمود: فرشتگان آسمانها از كار او درشگفت شدند و با ثنا گويى بر او به پيشگاه خدا فرياد برآوردند و درود خدا از بالاى عرش خود پى در پى بر او فرود آمد. (آن گاه رو به عمار كرده فرمود:) اى ابا اليقظان (2) تو را مژده باد كه برادر دينى على و از برترين دوستان او و شهيدان در راه دوستى اويى، تو را گروه ياغى و سركش مى كشند و آخرين توشه ات از دنيا ظرفى از شير است و روح تو به ارواح محمد و آل فاضل او مى پيوندد و تو از خوبان شيعيان من هستى. (3) 2 - يزيد بن قعنب گويد: با عباس بن عبد المطلب و گروهى از بنى عبد العزى
روبروى خانه كعبه نشسته بودم كه فاطمه بنت اسد مادر اميرمؤمنان عليه السلام كه نه ماهه حامله بود و زايمانش به تأخير افتاده بود پيش آمد و گفت: پروردگارا، من به تو و همه رسولان و كتابهاى آسمانى تو ايمان دارم و من سخن جدم ابراهيم خليل عليه السلام را باور دارم و اوست كه اين خانه كهن تو را بنا كرده است، پس به حق همان كه اين خانه را بنيان نهاد و به حق كودكى كه در شكم دارم از تو مى خواهم كه زايمان را بر من آسان كنى.
ناگاه ديديم كه ديوار پشت خانه شكافت، فاطمه داخل شد و از ديد ما پنهان گشت و ديوار به هم آمد، هر چه كرديم قفل در باز شود باز نشد، دانستيم كه اين كارى خدايى است. فاطمه پس از چهار روز بيرون آمد در حالى كه اميرمؤمنان على عليه السلام را روى دست داشت و گفت: من بر زنان پيش از خود برترى يافته ام، زيرا آسيه دختر مزاحم به طور نهانى در جايى به پرستش خدا پرداخت كه دوست نمى داشت در آنجا پرستش شود مگر به ناچار، و مريم دختر عمران شاخه درخت خشك خرما را با دست تكان داد تا خرماى تازه فرو ريخت و خورد، ولى من داخل خانه شكوهمند خدا شدم و از ميوه ها و خوراكيهاى بهشت خوردم و چون خواستم بيرون شوم هاتفى مرا ندا داد: اى فاطمه، او را (على) نام گذار كه او (على) (1) است، و خداى على اعلى مى فرمايد: من نام او را از نام خود گرفتم و به آموزش خود ادب آموختم و او را بر علم پوشيده ام آگهى دادم، و او است كه بتهاى نهاده در خانه مرا مىشكند و اوست كه بر بالاى بام خانه ام اذان مى گويد و مرا به پاكى و بزرگى مىستايد، خوشا حال آن كس كه او را دوست بدارد و فرمان برد، و واى بر آن كس كه او را دشمن بدارد و نافرمانى كند. (2)
3 - على عليه السلام در خبرى طولانى فرمود: اينك چيزى خواهم گفت كه تا امروز به كسى نگفته ام، يك بار از رسول خدا صلى الله عليه و آله و سلم خواستم كه برايم دعا كند و آمرزش بخواهد، فرمود: خواهم خواند. آن گاه برخاست و نماز خواند، چون دست به دعا برداشت گوش فرا دادم شنيدم كه مى گفت: خداوندا، به حق على در نزد خودت على را بيامرز! گفتم: اى رسول خدا، اين چه دعايى است؟ فرمود:
مگر نزد خداوند كسى گرامى تر از تو هست كه او را شفيع درگاه خدا سازم؟ (1) 4 - در حديثى طولانى از عطا وارد است كه ابن عباس هنگام مرگ گفت:
خداوندا، من با ولايت شيخ على بن ابى طالب به تو تقرب مى جويم. پيوسته اين جمله را تكرار كرد تا بر زمين افتاد، لختى صبر كرديم سپس او را بلند كرديم ديديم مرده است. (2) 5 - محمد بن احمد انصارى گويد: گروهى از اهل تفويض و تقصير، كامل بن ابراهيم مدنى را خدمت امام عسكرى عليه السلام فرستادند، كامل گويد: با خود گفتم: از او مىپرسم (و خواهم گفت) كه به بهشت نمى رود مگر آن كس كه معرفت مرا داشته و معتقد به رأى من باشد. چون بر سرور خود امام عسكرى عليه السلام داخل شدم چشمم به پيراهن سفيد لطيف و نازكى افتاد كه بر تن داشت، با خود گفتم: ولى خدا لباس لطيف و نازك مىپوشد و ما را به هميارى با برادران دينى فرا خوانده و از پوشيدن امثال آن باز مى دارد؟! امام آستينهاى خود را بالا زد ديدم لباس سياه زبرى بر بدن دارد و با لبخند فرمود: اى كامل، اين براى خداست و آن براى شما.
من سلام كرده و نزد درى كه پرده اى بر آن افتاده بود نشستم، بادى و زيد و كنار پرده را عقب زد نوجوانى ديدم مثل پاره ماه كه حدود چهار سال داشت، به
من گفت: اى كامل بن ابراهيم، مو بر بدنم راست شد و به دلم افتاد كه بگويم:
لبيك، سرورم! گفت: آيا نزد ولى و حجت و باب خدا آمده اى تا از او بپرسى:
آيا جز كسى كه معرفت تو را دارد و به رأى تو عقيده مند است به بهشت مى رود؟
گفتم: آرى به خدا، گفت، بنابر اين به خدا سوگند بهشتيان اندك خواهند بود! به خدا سوگند كه قومى داخل بهشت خواهند شد كه به آنها (حقيه) گويند. گفتم:
سرورم! آنها كيستند؟ فرمود: قومى هستند كه از فرط محبت به على به حق او سوگند مى خورند... (1) 6 - اعمش گويد: در مدينه كنيز سياه نابينايى بود كه به مردم آب مى داد و مى گفت: به عشق على بن ابى طالب بنوشيد. روزى او را در مكه ديدم كه بينا شده و به مردم آب مى دهد و مى گويد: به عشق آن كسى بنوشيد كه خداوند به بركت او چشمم را به من باز گردانيد. داستانش را از خودش پرسيدم، گفت: مردى را ديدم كه گفت: اى زن، تو هوادار و دوستدار على بن ابى طالب هستى؟ گفتم:
آرى، گفت: خداوندا، اگر راست مى گويد چشمش را به او بازگردان. به خدا سوگند كه خداوند چشمم را به من باز گردانيد، به او گفتم: تو كه هستى؟ گفت: من خضر و از شيعيان على بن ابى طالب عليه السلام هستم. (2) 7 - رسول خدا صلى الله عليه و آله و سلم فرمود: اى على، آيا مى دانى كه در شب معراج از فرشتگان آسمان درباره تو چه شنيدم؟ شنيدم كه خدا را به حق تو قسم مى دادند و حوائج خود را روا مى خواستند و با دوستى تو به خدا تقرب مى جستند و شريفترين عبادت خود را درود بر من و تو مى دانستند، و از سخنگوى آنها در بزرگترين محفل شان شنيدم كه مى گفت: على حاوى همه اصناف خوبيها و مشتمل
بر همه انواع بزرگواريهاست، كسى است كه همه صفات خوبى كه در ديگران به طور پراكنده هست در او يك جا گرد آمده است، درود و بركات و تحيتهاى خدا بر او باد. و شنيدم فرشتگانى كه در حضور او بودند و فرشتگانى كه در ساير آسمانها و حجب و عرش و كرسى و بهشت و دوزخ بودند همگى پس از سخنرانى وى مى گفتند: خداوندا، اين دعا را مستجاب كن و ما را با درودى كه بر او و خاندان پاكش مى فرستيم پاكيزه ساز. (1) 8 - عبد الله ابن مسعود گويد: روزى بر رسول خدا صلى الله عليه و آله و سلم وارد شده گفتم: سلام بر تو اى رسول خدا، حق را به من بنما تا بدان بنگرم. فرمود: عبد الله به پستوى خانه برو، به پستو رفتم وعلى بن ابى طالب را ديدم كه مشغول نماز بود و در سجده و ركوع مى گفت: خداوندا، به حق بنده ات محمد، خطا كاران شيعيان مرا بيامرز. از آنجا بيرون آمدم و بر رسول خدا صلى الله عليه و آله و سلم گذر نمودم ديدم نماز مى خواند و مى گويد: خداوندا، به حق بنده ات على خطا كاران امت مرا بيامرز. (2) در اينجا دهشتى عظيم مرا فرا گرفت، پيامبر صلى الله عليه و آله و سلم نماز خود را كوتاه كرد و فرمود: اى پسر مسعود، آيا پس از ايمان مى خواهى كافر شوى؟ گفتم: هرگز اى رسول خدا، ولى على را ديدم كه خدا را به تو مى خواند و درخواست مى كند و تو را ديدم كه خدا را به على مى خوانى و درخواست مى كنى و نمى دانم كه كدام يك نزد خداوند از ديگرى برتريد! فرمود: اى پسر مسعود، بنشين. در خدمت حضرتش نشستم، فرمود: بدان كه خداوند من وعلى را از نور قدرت خويش آفريد دو هزار سال پيش از آن كه خلق را بيافريند آن گاه كه نه تسبيحى بود و نه
تقديسى، سپس نور مرا شكافت و آسمانها و زمينها را از آن آفريد و من به خدا سوگند از آسمانها و زمين بزرگترم، و نور على بن ابى طالب را شكافت و عرش و كرسى را از آن آفريد وعلى بن ابى طالب به خدا سوگند از عرش و كرسى برتر است، و نور حسن را شكافت و لوح و قلم را از آن آفريد وحسن به خدا سوگند از لوح و قلم برتر است، و نور حسين را شكافت و بهشتها و زنان بهشتى را از آن آفريد و حسين به خدا سوگند برتر از حورالعين است.
آن گاه مشارق ومغارب تاريك بود، فرشتگان به خداوند شكوه بردند و خواستند كه آن تاريكى را از آنان بردارد، خداوند كلمه اى گفت و از آن روحى را آفريد، سپس كلمه اى ديگر گفت و از آن كلمه نورى را آفريد، آن گاه آن نور را به آن روح پيوند داد و در جايگاه عرش نهاد و از نور آن مشارق ومغارب روشن گشت، و او فاطمه زهرا ست و از همين رو زهراء ناميده شد، زيرا از نورش آسمانها روشن شد.
اى پسر مسعود، چون روز قيامت شود خداى بزرگ به من وعلى گويد: هر كه را خواهيد به بهشت بريد و هر كه را خواهيد به دوزخ در آريد، و اين است معناى اين آيه: (شما دو تن درافكنيد در دوزخ هر كفركيش عناد ورزى را)، (1) كافر كسى است كه نبوت مرا انكار كند، و عناد ورز كسى است كه ولايت على بن ابى طالب و خاندان او را انكار نمايد، و بهشت از آن شيعيان و دوستان او است.
(2) رسول خدا صلى الله عليه و آله و سلم در ضمن حديثى فرمود: هان بدانيد كه از شيعيان على عليه السلام كس هست كه در روز قيامت بيايد در حالى كه در كفه ترازوى عملش گناهانى
بزرگتر از كوههاى استوار و درياهاى خروشان است، خلايق گويند: اين بنده هلاك گرديد! و شك نمى برند كه از هلاك شدگان و كسانى است كه در عذاب خدا جاودان بمانند. آن گاه از سوى خداى متعال ندا آيد: اى بنده گنهكار جانى، اينها گناهان هلاك كننده است، آيا در برابر اينها حسنه اى دارى كه با آنها برابرى كند تا به رحمت خدا به بهشت او درآيى، يا از اين گناهان بيشتر باشد تا به وعده خدا داخل بهشت گردى؟ آن بنده گويد: نمى دانم. منادى پروردگارمان (به او) گويد: پروردگار من گويد: در صحراى قيامت ندا در ده: هش داريد كه من فلان بن فلان از فلان شهر و فلان قريه هستم و در گرو گناهانى به اندازه كوهها و درياها، و كار نيكى در برابر آنها ندارم، پس هر يك از اهل اين محشر كه به او خدمتى كرده ام يا كار نيكى درباره او انجام داده ام به پاداش آن مرا فرياد رسد، كه اينك آغاز نياز شديد من به آن است.
آن مرد چنين ندا كند، نخستين كسى كه او را پاسخ دهد على بن ابى طالب است كه سه بار گويد: لبيك، اى گرفتار در محبت من و اى ستمديده از دست دشمنانم. آن گاه او به همراه عده بسيارى كه باز هم از تعداد خصمهايش كه از او طلبكارند كمترند مى آيد، و آن همراهان گويند: اى اميرمؤمنان، ما برادران مؤمن او هستيم كه بسيار به ما مهربان بود و ما را گرامى مى داشت و در معاشرت با ما با همه احسانى كه به ما داشت فروتنى مى كرد، اينك ما از همه طاعات خود دست برداشته و آنها را به او بخشيديم. على عليه السلام گويد: پس با چه عملى به بهشت پروردگارتان در مى آييد؟ گويند: به رحمت واسعه خدا كه دوستان تو و خاندانت - اى برادر رسول خدا - فاقد آن نيستند.
از سوى خداى متعال ندا آيد: اى برادر رسول خدا، اين برادران مؤمن او طاعت خود را به او بخشيدند، تو چه چيز به او مى بخشى؟ زيرا من داورم، هر گناهى كه ميان من و اوست به پاس دوستى او نسبت به تو برايش بخشيدم، اما
درباره مظلمه هايى كه در رابطه او با بندگان من است ناگزير بايد ميان او و آنها داورى كنم. على عليه السلام گويد: پروردگارا، هر چه بفرمايى من همان كنم. خداى متعال مى فرمايد: اى على، براى خصمهاى او ضامن شو كه هر مظلمه اى نزد او دارند جبران كنى. على عليه السلام ضامن مى شود و به آنان گويد: در برابر هر چه طلب داريد از من درخواست كنيد تا عوض آن را به شما بدهم.
گويند: اى برادر رسول خدا، در برابر طلبهاى ما از او ثواب يك نفس از نفسهايى را كه در شب هجرت كه در بستر محمد رسول خدا صلى الله عليه و آله و سلم خوابيدى كشيدى براى ما قرارده. على عليه السلام گويد: آن را به شما بخشيدم. خداى متعال مى فرمايد: اى بندگان من اينك بنگريد به آنچه از سوى على در برابر طلبهايتان از رفيق خود رسيديد، و آن گاه ثواب يك نفس آن حضرت در بهشت براى آنان از قصرهاى شگفت انگيز و حوريان بهشتى آشكار مى شود، و اين همان چيزى است كه خداوند بدان سبب رضايت خصمهاى آن مؤمنان را جلب مى كند، سپس درجات و منازل ديگرى را كه هيچ چشمى نديده و گوشى نشنيده و به دل كسى خطور نكرده است به آنان مىنماياند.
آنان گويند: پروردگارا، آيا چيزى از بهشتهايت باقى مانده است؟ اگر همه بهشت اينها باشد و براى ما، پس ساير بندگان مؤمنت و پيامبران و صديقان و شهداء و صالحان كجا وارد مى شوند؟! و در آن گاه در نظر آنان چنين وانمود مى شود كه همه بهشت براى آنان قرار داده شده است. پس از سوى خداى متعال ندا آيد: اى بندگان من، اين ثواب يك نفس از نفسهاى على بن ابى طالب است كه خودتان از او خواستيد، و او آن را براى شما قرار داده، آن را بگيريد و بنگريد. پس آنان و آن مؤمنى كه على عليه السلام از سوى وى به آنان عوض داده است وارد آن بهشتها مى شوند، سپس مى بينند آنچه را كه خداوند به خواست خود به ممالك على عليه السلام در بهشت افزوده چندين برابر آنچه كه از سوى دوست خود
بخشيده بود، افزوده هايى كه جز او كسى نمى داند.
آن گاه رسول خدا صلى الله عليه و آله و سلم پس از اين بيانات فرمود: (آيا اين پذيرايى بهتر است يا درخت زقوم) (1) كه براى مخالفان برادر و وصى من على بن ابى طالب عليه السلام آماده گرديده است؟! (2)
فصل 17 استجابت دعاى امام على عليه السلام 1 - طلحة بن عميره گويد: على عليه السلام درباره حديث غدير كه پيامبر صلى الله عليه و آله و سلم فرمود:
(هر كه من مولاى اويم اين على مولاى او است) مردم را سوگند داد كه هر كه شنيده برخيزد و گواهى دهد. دوازده نفر از انصار گواهى دادند ولى انس بن مالك در ميان انصار بود و گواهى نداد. اميرمؤمنان عليه السلام فرمود: اى انس، گفت:
بله، فرمود: چرا گواهى نمى دهى در حالى كه تو هم آنچه آنان شنيده اند شنيده اى؟ گفت: اى اميرمؤمنان، سن من بالا رفته و فراموشكار شده ام.
اميرمؤمنان عليه السلام گفت: خداوندا، اگر او دروغ مى گويد او را به بيمارى برص مبتلا كن كه عمامه هم سفيدى آن را نپوشاند. طلحه گفت: خدا را شاهد مى گيرم كه من سفيدى را ميان دو چشمش در پيشانى او ديدم. (1) 2 - در روايت جابر آمده: خداوند تو را نميراند تا به بيمارى برصى مبتلا كند كه عمامه هم آن را نپوشاند... جابر گفت: به خدا سوگند انس را ديدم كه به بيمارى برص مبتلا بود و مى خواست آن را با عمامه بپوشاند ولى عمامه آن را
نمى پوشاند. (1) 3 - زيد بن ارقم گويد: على عليه السلام در مسجد فرمود: به خدا سوگند مى دهم مردى را كه از پيامبر صلى الله عليه و آله و سلم شنيده كه مى فرمود: (هر كه من مولاى اويم على هم مولاى او است، خداوندا دوست او را دوست بدار و دشمن او را دشمن بدار) برخيزد و گواهى دهد. دوازده نفر از اهل بدر برخاستند شش تن از راست و شش تن از چپ و گواهى دادند و من هم در ميان شنوندگان بودم ولى كتمان كردم و گواهى ندادم خداوند هم چشم مرا كور كرد. (2) 4 - وليدبن حارث و ديگران از رجال خود نقل كرده اند كه: هنگامى كه امير مؤمنان عليه السلام از جنايتهاى بسربن ارطاة در يمن (كه سى هزار نفر را كشته بود) با خبر شد، عرضه داشت: خداوندا، بسر دين خود را به دنيا فروخت تو هم عقلش را از او بگير و از دين او چيزى به جاى منه كه بدان سبب مستوجب رحمت تو گردد. بسر در باقى مانده عمر ديوانه شد و شمشير مى طلبيد، شمشيرى از چوب برايش تهيه كردند و او آن قدر با چوب به اين در و آن در مى زد تا بيهوش مى شد و چون به هوش مى آمد باز شمشير مى طلبيد و چوب را به دستش مى دادند و او همان كار را تكرار مى كرد و پيوسته چنين بود تا مرد. (3) 5 - سعد خفاف گويد، به ابوعمرو زاذان گفتم: اى زاذان، تو بسيار خوب قرآن مى خوانى، آن را از كه آموخته اى؟ وى لبخندى زد و گفت: روزى امير مؤمنان عليه السلام بر من گذشت و من شعر مى خواندم و چون آواز خوشى داشتم صدايم حضرتش را خوش آمد، فرمود: اى زاذان، چرا اين آواز خوش را در قرآن به كار نمى برى؟ گفتم: اى امير مؤمنان، مرا با قرآن چه نسبت؟ به خدا
سوگند تنها از قرآن به اندازه اى كه در نماز مى خوانم چيزى نمى خوانم (و ياد ندارم). فرمود: نزديك من بيا، نزديك شدم، حضرت در گوشم سخنى گفت كه نفهميدم و ندانستم چه گفت، آن گاه فرمود: دهانت را باز كن، و آب دهان در دهانم افكند، به خدا سوگند هنوز از خدمتش قدم بر نداشته بودم كه همه قرآن را با اعراب وهمزه حفظ شدم و پس از آن هرگز محتاج نشدم كه درباره قرآن از كسى سؤال كنم.
سعد گويد: داستان زاذان را براى امام باقر عليه السلام باز گفتم، فرمود: زاذان راست گفته است، امير مؤمنان عليه السلام براى زاذان به اسم اعظم دعا كرد كه استجابت آن ردخور ندارد. (1) 6 - اصبغ بن نباته گويد: خدمت امير مؤمنان عليه السلام نشسته بودم و آن حضرت ميان مردم داورى مى كرد كه جماعتى وارد شدند و مرد سياه كت بسته اى هم با آنان بود، گفتند: اى امير مؤمنان، اين دزد است. فرمود: اى مرد سياه، دزدى كرده اى؟
گفت: آرى اى امير مؤمنان. فرمود: مادر به عزا اگر بار دوم اقرار كنى دستت را مى برم، گفت: آرى مى دانم اى مولاى من، فرمود: واى بر تو، بنگر چه مى گويى، آيا دزدى كرده اى؟ گفت: آرى اى مولاى من. در اينجا حضرت فرمود: دستش را ببريد كه بريدن دست او واجب گشت.
دست راستش را بريدند (2) و آن را در حالى كه خون از آن مىچكيد به دست چپ گرفت و به راه افتاد. در راه با مردى به نام ابن كواء (كه از خوارج بود) روبرو شد، وى گفت: اى مرد سياه، چه كسى دستت را بريد؟ گفت: دستم را سرور اوصيا و پيشواى سپيد چهرگان و شايسته ترين كس به (ولايت بر) مردمان على بن
ابى طالب عليه السلام بريد، همو كه پيشواى هدايت، همسر فاطمه زهرا دختر محمد مصطفى و پدر امام حسن مجتبى و حسين مرتضى است، همان پيشى گيرنده به بهشتهاى پر نعمت، كشنده دلاوران، انتقام گيرنده از نابخردان، دهنده زكات، پناه دهنده والامقام از اولاد هاشم بزرگ، عموزاده رسول، رهنما به راه راست، گوينده درست گفتار، دلاور مكى، آقاى باوفا، سرشار از علم و بركنده از شرك، امين آل حم و يس و طه و ميامين، آزاد در حرمين، و نماز گزارنده به دو قبله، خاتم اوصيا و وصى برگزيده انبيا، شاه شيران و دلاور شير دل، همو كه جبرئيل امين ياور او است و ميكائى مبين ناصرش، وصى رسول پروردگار جهانيان، خاموش كننده آتش آتش افروزان، و بهترين بالنده از ميان همه قريش همو كه سپاهى از آسمان پيرامون اويند يعنى على بن ابى طالب اميرمؤمنان عليرغم ناكسان، و مولاى همه مردم زمان!
به اينجا كه رسيد ابن كوا گفت: واى بر تو اى مرد سياه، على دست تو را بريده و تو اين گونه او را مىستايى؟! گفت: چرا او را نستايم در حالى كه عشق او با گوشت و خونم آميخته است؟! به خدا سوگند او دست مرا نبريد جز به خاطر حقى كه خداوند بر من واجب ساخته بود.
من خدمت اميرمؤمنان عليه السلام رسيده گفتم: سرورم، چيز عجيبى ديدم، فرمود:
چه ديدى؟ گفتم: با مرد سياهى روبرو شدم كه دست راستش بريده بود و آن را در حالى كه خون مىچكيد به دست چپ گرفته بود و مى رفت، به او گفتم: اى مرد سياه، چه كسى دستت را بريده؟ گفت: سرور مؤمنان... - و سخنان او را بر آن حضرت باز گفتم -، من نيز عين سخن ابن كوا را به او گفتم و او همان پاسخ داد.
اميرمؤمنان عليه السلام رو كرد به فرزندش حسن و فرمود: برخيز عمويت را بياور.
امام حسن عليه السلام در طلب وى رفت، او را در جايى به نام (كنده) يافت و نزد اميرمؤمنان عليه السلام آورد. حضرت به او فرمود: اى مرد سياه، من دست تو را بريدم و
تو مرا مىستايى؟! گفت: اى اميرمؤمنان، چرا تو را نستايم در حالى كه عشق تو با خون و گوشتم آميخته است؟! به خدا سوگند دست مرا نبريدى جز به حقى كه بر من روا شده بود و مايه نجات من از عذاب آخرت گرديد. حضرت فرمود: دستت را به من بده. دست او را گرفت و در جايى كه بريده شده بود نهاد و با عباى خود پوشاند و برخاست و نماز گزارد و دعايى خواند كه شنيديم در آخرش گفت:
آمين. آن گاه عبا را برداشت و فرمود: اى رگها در جاى خود به صورتى كه بوديد بچسبيد و پيوند خوريد. سپس آن مرد سياه برخاسته و مى گفت: به خدا و محمد رسول او وعلى كه دست بريده را پس از جدايى آن پيوند داد ايمان آوردم.
سپس بر قدمهاى على عليه السلام افتاد و گفت: پدر و مادرم فدايت باد اى وارث علم نبوت.
و در روايت ديگرى است كه فرمود: اى پسر كواء، دوستانمان را اگر قطعه قطعه كنيم جز بر دوستيشان نيفزايد، و در ميان دشمنانمان كسانى هستند كه اگر روغن و عسل هم به كامشان ريزيم باز هم جز بر دشمنى آنان نيفزايد. (1) اين داستان را فخر رازى نيز در تفسير خود به طور خلاصه آورده است. (2) علامه مجلسى رحمه الله گويد: هنگامى كه جنازه براءبن معرور را نزد رسول خدا صلى الله عليه و آله و سلم آوردند تا بر او نماز گزارد، فرمود: على بن ابى طالب كجاست؟ گفتند:
اى رسول خدا، او به قبا در پى كار يكى از مسلمانان رفته است. رسول خدا صلى الله عليه و آله و سلم نشست و بر او نماز نخواند، گفتند: اى رسول خدا، چرا بر او نماز نمى گزارى؟
فرمود: خداى بزرگ مرا فرموده كه نماز او را تأخير بيندازم تا على بر جنازه او
حاضر شود و او را نسبت به سخنى كه در حضور من به او گفت حلال كند تا خداوند مرگ وى را با خوردن اين سم كفاره گناه وى قرار دهد (1).
يكى از كسانى كه شاهد داستان گفتگوى براء با على عليه السلام بود گفت: اى رسول خدا، براء با على شوخى كرد و سخنى جدى نگفت تا خداوند او را بدان مؤاخذه كند. رسول خدا صلى الله عليه و آله و سلم فرمود: اگر جدى گفته بود خداى متعال همه اعمال او را نابود مى ساخت گرچه از عرش تا فرش زر و سيم صدقه داده باشد، اما او شوخى كرد و در اين مورد (از سوى على) حلال شده است اما رسول خدا مى خواهد كه كسى از شما نپندارد كه على از براء ناخشنود است، از اين رومى خواهد حليت مجدد بطلبد و براى او آمرزش خواهد تا خداوند بر قرب و بلندى مقام او در بهشت بيفزايد.
چيزى نگذشت كه على بن ابى طالب عليه السلام حاضر شد، و در برابر جنازه ايستاد و فرمود: اى براء، خدايت رحمت كند، تو مردى بسيار روزه دار و نمازگزار بودى و در راه خدا از دنيا رفتى.
آن گاه رسول خدا صلى الله عليه و آله و سلم فرمود: اگر ميتى از دعاى رسول خدا بى نياز بود بى شك اين دوست شما با دعاى على درباره او بى نياز شده است.
سپس برخاست و بر او نماز گزارد و دفن كرد. چون از تجهيز وى بازگشت در مجلس عزا نشست، فرمود: شما اى اولياى براء، به تبريك سزاوارتريد تا تسليت، زيرا براى دوست شما در حجابهاى آسمانى قبه اى برپا شد از آسمان فرودين تا
آسمان هفتم، و در تمام حجابها تا كرسى و تا ساق عرش، و اين براى روح او كه به آنجا عروج كرد ساخته شد، سپس روح او را به بهشت بردند و همه خازنان بهشتى آن را دريافت كردند و همه حوريان بهشتى به ديدن او سركشيدند و همه گفتند: خوشا به حالت، خوشا به حالت اى براء كه رسول خدا منتظر ماند تا على - كه درود و سلام او بر آن دو و خاندان گرامشان باد - حاضر شد و بر تو رحمت فرستاد و برايت آمرزش طلبيد، آگاه باش كه حاملان عرش پروردگارمان براى ما از خداوند گزارش دادند كه فرمود: اى بنده من كه در راه من جان دادى، اگر گناهانى به عدد سنگريزه ها و همه خاكها و قطرات باران و برگ درختان و موى حيوانات و چشمكها و نفسها و حركات و سكنات آنها داشتى همه به دعاى على عليه السلام براى تو آمرزيده مى شد.
آن گاه رسول خدا صلى الله عليه و آله و سلم فرمود: پس اى بندگان خدا، خود را در معرض دعاى على قرار دهيد و در معرض نفرين او قرار ندهيد، كه هر كه على بر او نفرين كند خداوند هلاكش گرداند گرچه به عدد آفريده هاى خدا حسنه داشته باشد، چنان كه اگر كسى على در حق او دعا كند خداوند سعادتمندش كند گرچه به عدد آفريده هاى خدا گناه داشته باشد (1).
فصل 18 جوانمردى امام على عليه السلام 1 - ابن ابى الحديد گويد: در جنگ صفين هنگامى كه سپاه معاويه شريعه فرات را محاصره كردند و راه آب را بر آن حضرت بستند و سران شام به معاويه گفتند: بگذار همه از تشنگى بميرند چنان كه عثمان را تشنه كشتند، على عليه السلام و يارانش از آنان خواستند كه راه آب را باز كنند، سپاه معاويه گفتند: نه، به خدا سوگند تو را قطره اى نمى دهيم تا از تشنگى بميرى چنان كه عثمان لب تشنه جان سپرد. حضرت چون ديد ناگزير همه از تشنگى خواهند مرد با ياران خود بر سپاه معاويه حملاتى پى در پى انجام داد تا پس از كشتارى فراوان كه سرها و دستها از بدن جدا شد آنان را از جاى خود دور كرد و خودشان بر آب دست يافتند و ياران معاويه در زمين خشك و بى آبى قرار گرفتند، ياران و شيعيان عرض كردند: اى اميرمؤمنان، آب را از آنان دريغ دار چنان كه آنان دريغ داشتند و قطره اى آب به آنان مده و با تيغ عطش آنان را از پاى درآر و همه را دستگير كن كه ديگر نيازى به جنگ نيست. فرمود: نه، به خدا سوگند من با آنان مقابله به مثل نمى كنم، قسمتى از آب را براى آنان آزاد كنيد. زيرا كه لبه تيز تيغ ما براى آنان
كافى است. (1) شاعر گويد:
ملكنا فكان العفو منا سجية * فلما ملكتم سال بالدم أبطح فحسبكم هذا التفاوت بيننا * فكل إناء بالذي فيه ينضح (چون ما بر شما دست يافتيم عفو و گذشت را پيشه ساختيم و چون شما بر ما دست يافتيد سرزمين حجاز از خون جارى شد).
(همين تفاوت ميان ما بس كه از هر كوزه همان برون تراود كه در او است).
2 - علامه دياربكرى گويد: روايت است هنگامى كه على عليه السلام عمرو بن عبدود را كشت لباس او را در نياورد، خواهر عمرو بر سر جنازه برادر حاضر شد، چون لباس را به تن او ديد گفت: همرزم كريمى او را به قتل رسانده است، آن گاه از قاتل وى پرسيد، گفتند: على بن ابى طالب بوده. وى اين دو بيت را سرود:
لو كان قاتل عمرو غير قاتله * لكنت أبكي عليه آخر الابد لكن قاتله من لايعاب به * من كان يدعى قديما بيضة البلد (اگر قاتل عمرو غير از اين قاتل (يعنى على عليه السلام) بود تا پايان روزگار بر او مى گريستم).
(اما قاتل او مردى است كه عيبى بر برادرم در كشته شدن به دست او نيست، كه او از قديم بزرگترين مرد ديار عرب بوده است). (2)
فصل 19 بردبارى و گذشت امام على عليه السلام 1 - رسول خدا صلى الله عليه و آله و سلم ضمن حديثى طولانى فرمود: اگر بردبارى به صورت مردى مجسم مى شد به سيماى على در مى آمد). (1) 2 - جابر گويد: اميرمؤمنان على بن ابى طالب عليه السلام شنيد مردى به قنبر دشنام مى دهد و قنبر قصد پاسخگويى دارد، حضرت او را صدا زد: اى قنبر آرام باش، به دشنام گوى خود اعتنا مكن تا خداى رحمن را خشنود و شيطان را خشمگين سازى و دشمنت را به كيفر رسانى. سوگند به خدايى كه دانه را شكافت و جاندار را آفريد مؤمن پروردگار خود را به چيزى چون بردبارى خشنود نسازد، و شيطان را به چيزى چون سكوت به خشم نياورد، و هيچ عقوبتى براى احمق مانند سكوت و بىاعتنايى به او نيست. (2) 3 - ابن ابى الحديد گويد: آن حضرت بردبارترين مردم نسبت به گنهكار و باگذشت ترين آنها از بدكار بود، صحت اين گفتار در جنگ جمل به چشم مى خورد كه بر مروان بن حكم - كه سرسخت ترين دشمن آن حضرت بود -
دست يافت و از گناه او چشم پوشيد. وعبد الله بن زبير حضرتش را در برابر همه مردم دشنام مى گفت و در جنگ جمل در سخنرانى خود گفت: (اين مرد لئيم پست على بن ابى طالب به سوى شما آمده) وعلى عليه السلام مى فرمود: (زبير هميشه از ما خاندان بود تا پسرش عبد الله بزرگ شد)، با اين همه در همان جنگ بر او دست يافت و او را اسير كرد اما از او درگذشت و فرمود: (از اينجا برو تا تو را نبينم) وبيش از اين نگفت. و نيز پس از جنگ جمل در مكه بر سعيد بن عاص كه از دشمنان او بود دست يافت و چيزى به او نگفت... (1) 4 - قنبر گويد: با اميرمؤمنان عليه السلام بر عثمان وارد شدم، عثمان دوست داشت با امام خلوت كند، امام به من اشاره كرد كه دور شوم. من اندكى دور شدم، عثمان شروع كرد با تندى با امام سخن گفتن، و امام همان طور سر به زير داشت. عثمان گفت: چرا حرف نمى زنى؟ فرمود: پاسخى جز آنچه ناخوشايند توست ندارم و سخنى كه پسند تو باشد در نظرم نيست. سپس از نزد عثمان بيرون آمد و اين شعر را زمزمه مى كرد: (اگر پاسخ او را دهم پاسخهاى حاضر و كوبنده ام دل او را به درد آورد، ولى صبر مى كنم و خون دل مىخورم كه اگر اقدامى عليه او كنم نيش سختى از من خواهد خورد). (2) 5 - امام عليه السلام يكى از غلامان خود را چند بار صدا زد و او پاسخ نگفت، امام بيرون آمد ديد غلام در خانه ايستاده است، فرمود: چرا پاسخ نمى دهى؟ گفت:
حال نداشتم و مى دانستم كه شما هم ناراحت نمى شويد و آسيبى به من نمى رسانيد، فرمود: سپاس خدا را كه مرا از كسانى قرار داد كه خلقش از او ايمنند، اى غلام برو كه در راه خدا آزادى. (3)
6 - اميرمؤمنان عليه السلام از بازار خرما فروشان مى گذشت دخترى را ديد كه مىگريد، پرسيد: دخترك! چرا مىگريى؟ گفت: اربابم درهمى به من داد و فرستاد خرما بخرم و من از اين مرد خرما خريدم ولى چون آن را بردم آنها نپسنديدند، اينك پس آورده ام ولى اين فروشنده قبول نمى كند. امام به فروشنده فرمود: اى بنده خدا، اين خدمتكار است و از خود اختيارى ندارد، پولش را پس بده و خرما را بگير. فروشنده (كه امام را نمى شناخت) برخاست و تخت سينه حضرت كوفت، مردم گفتند: اين آقا اميرمؤمنان است! نفس آن مرد تنگ شده رنگ از چهره اش پريد و خرما را گرفت و پول را پس داد. آن گاه گفت: اى اميرمؤمنان، از من راضى باش، فرمود: اگر خود را اصلاح كنى - يا اگر حق مردم را بدهى - چه بسيار از تو راضى خواهم بود. (1) 7 - زن زيبايى از جايى مى گذشت و گروهى چشم چران به او نظر دوختند، اميرمؤمنان عليه السلام فرمود: چشمان اين نرينه ها هوس ران و آزمند بود و همين سبب چشم چرانى آنها شد، پس هر گاه يكى از شما زنى را ديد كه او را خوش آمد با همسر خود آميزش كند كه زنان همه يكى هستند. يكى از خوارج گفت: خدا بكشد اين كافر را، چه داناست! ياران از جاى جستند كه او را بكشند، فرمود:
آرام باشيد كه پاسخ دشنام دشنام است يا گذشت از آن گناه. (2) 8 - ابوهريره رداى روزى كه از آن حضرت به بدى ياد كرده و سخنان ناروايى به گوش او رسانده بود خدمت حضرتش رسيد و حوائجى خواست و امام همه را بر آورد. ياران امام بر اين كار اعتراض كردند، فرمود: من شرم دارم كه جهل او بر علم من و گناهش بر عفو من و در خواستش بر بخشش من چيره
آيد. (1) 9 - ابن اثير گويد: عايشه پس از شكست در جنگ جمل به على عليه السلام گفت:
(چيره شدى گذشت كن) يعنى آسان گير و بزرگوارانه چشم بپوش، (و امام گذشت نمود) و اين جمله ضرب المثل است. (2)
فصل 20 آمرزش و بخشش امام على عليه السلام 1 - پس از آن كه ابن ملجم مرادى - لعنه الله - بر آن حضرت ضربت زد، امام عليه السلام هنگام چنين وصيت فرمود: وصيت من به شما آن است كه براى خدا شريك نگيريد، و سنت محمد صلى الله عليه و آله و سلم را تباه نسازيد، اين دو ستون را برپا داشته و اين دو چراغ فروزان را روشن نگاه داريد كه در آن صورت هيچ نكوهشى بر شما نخواهد بود.
من ديروز يار شما بودم و امروز مايه عبرت شما گشته ام و فردا از شما جدا خواهم شد، اگر زنده ماندم خود ولى دم خود هستم، و اگر بميرم مرگ وعده گاه من است، و اگر ببخشم اين گذشت مايه تقرب من به خدا و حسنه اى براى شماست، پس گذشت كنيد آيا نمى خواهيد كه خدا هم شما را بيامرزد؟ به خدا سوگند، پيكى از مرگ سراغم نيايد كه ناخوشايندش بدارم، و سفيرى از مرگ از راه نرسد كه ناپسندش دارم، و داستان من داستان كسى است كه شبانگاه در جستجوى آب بوده و بدان دست يافته و در طلب چيزى بوده و اينك به خواسته خود رسيده است، و پاداشهايى كه نزد خداست براى نيكان بسى بهتر است. (1)
2 - در وصيت ديگر فرمود: اى فرزندان عبد المطلب، مبادا به بهانه آن كه اميرمؤمنان كشته شده دست به خون مسلمانان بيالاييد، زنهار كه جز قاتل مرا نكشيد، بنگريد اگر از ضربت او جان سپردم تنها يك ضربت به او بزنيد، و هرگز او را مثله نكنيد، (1) زيرا از رسول خدا صلى الله عليه و آله و سلم شنيدم كه مى فرمود: از مثله كردن بپرهيزيد گرچه با سگ هار باشد. (2) 3 - جرج جرداق گويد: پس از ضربت خوردن على عليه السلام طوفان هيجان و شورش از در و ديوار عالم مىوزيد و همه خواهان انتقام بودند مگر چهره گشاده پسر ابى طالب كه آثارى از انتقام در آن ديده نمى شد و اشاره به حبس هم نداشت، زيرا همه عيادت كنندگان در خانه امام ايستاده و دردمند و گريه كنان از خدا مى خواستند كه به اميرمؤمنان رحم آورد و او را شفا بخشد تا درد مردم آرام گيرد، و همگى بر ابن ملجم يورش برده و او را دستگير كرده بودند، اما هنگامى كه او را خدمت امام آوردند، امام فرمود: غذاى خوب به او دهيد و بستر نرم برايش بگستريد. (3) 4 - شيخ مفيد رحمه الله روايت كرده از هاشم بن مساحق قرشى از پدرش كه گفت:
در جنگ جمل پس از آن كه مردم رو به هزيمت نهادند چند تن از مردم قريش از جمله مروان بن حكم در نزد او جمع شده، به يكديگر گفتند: به خدا سوگند كه ما به اين مرد - يعنى اميرمؤمنان عليه السلام - ستم كرديم و بدون آن كه خلافى از او سر زده باشد بيعت او را شكستيم، ولى به خدا سوگند او بر ما پيروز شد و با اين حال پس از رسول خدا صلى الله عليه و آله و سلم كسى را خوشرفتارتر و باگذشت تر از او نديديم، بياييد جمع شويم و خدمت او رسيده از كار خود پوزش طلبيم.
پس از اين تصميم به در خانه حضرت رفته اجازه ورود خواستيم و اجازه فرمود، چون در برابر حضرتش ايستاديم سخنگوى ما شروع كرد به سخن گفتن، امام فرمود: ساكت باشيد من خود همه چيز را مى گويم، من هم بشرى مانند شما هستم، اگر درست گفتم تصديقم كنيد و اگر نادرست گفتم سخنم را رد كنيد. شما را به خدا سوگند آيا مى دانيد كه پس از رحلت رسول خدا من سزاوارترين مردم به آن حضرت و به خود مردم بودم؟ گفتيم: آرى، خدايا. فرمود: اما شما از من روگردان شديد و با ابو بكر بيعت كرديد، ولى من دست نگه داشته نپسنديدم كه شق عصاى مسلمانان كنم و ميان جمعشان تفرقه افكنم. ابو بكر هم پس از خود خلافت را به عمر واگذاشت، باز هم خوددارى نموده و مردم را نشوراندم در حالى كه مى دانستم كه من سزاوارترين مردم به خدا و رسول و مقام حضرتش بودم، پس صبر كردم تا عمر كشته شد و مرا يكى از شش تن شوراى خلافت قرار داد، باز هم دست نگه داشته و نپسنديدم كه ميان مسلمانان تفرقه افكنم، شما با عثمان بيعت كرديد و پس از چندى بر او شوريديد و به قتلش رسانديد در حالى كه من خانه نشين بودم، آن گاه سراغ من آمده و با من مانند بيعت با ابو بكر و عمر بيعت نموديد ولى با آنها وفادار مانديد و با من وفا ننموديد، آيا چه باعث شد كه بيعت آنها را نشكسته و بيعت مرا شكستيد؟
گفتيم: اى اميرمؤمنان، مانند بنده صالح خدا يوسف باش كه (به برادران جفا كار خود) فرمود: (امروز هيچ نكوهشى بر شما نيست، خداوند شما را مىآمرزد و او مهربان ترين مهربانان است). (1) حضرت فرمود: امروز هيچ نكوهشى بر شما نيست، و در ميان شما مردى است - يعنى مروان بن حكم - كه اگر با دست
با من بيعت كند با دبرش مىشكند. (1) 5 - و نيز از حبه عرنى روايت كرده كه گفت: به خدا سوگند من (در جنگ جمل) مى ديدم مردى را كه ضربتى هولناك بر پشت شتر زد كه شتر به زمين افتاد و گويى اكنون صداى ناله شتر را مىشنوم كه ناله اى سخت تر از آن نشنيده بودم، چون شتر پى شد و بندهاى هودج عايشه پاره گشت هودج از بالاى شتر كج شد و مردم بصره پا به فرار گذاشتند، عمار بن ياسر و محمد بن ابى بكر به بريدن ريسمانها و طنابهاى هودج مشغول شدند و آن را به زمين نهادند. اميرمؤمنان عليه السلام پيش آمد و بر سر عايشه كه در هودج نشسته بود ايستاد و با نيزه به هودج زد و فرمود: اى حميرا آيا رسول خدا تو را دستور داد به سوى اينجا حركت كنى؟
عمار ياسر هم در آن روز (به امر امام) صدا زد: زخمى ها را نكشيد و فراريان را تعقيب نكنيد. در آن روز سعيد وابان پسران عثمان را ديدم كه آنها را حضور على عليه السلام آوردند، چون در برابر امام ايستادند بعضى از حاضران گفتند: اى اميرمؤمنان، آنها را بكش. فرمود: بد حرفى زديد! من همه مردم را امان دادم آن گاه اين دو را بكشم؟ سپس رو به آن دو نفر كرد و فرمود: از كج روى خود دست برداريد و هر جا خواستيد و دوست داشتيد برويد يا نزد من بمانيد تا درباره شما حق خويشاوندى به جا آورم. گفتند: اى اميرمؤمنان، ما بيعت مى كنيم، پس بيعت كردند و رفتند. (2) 6 - صاحب جواهر رحمه الله گويد: در روز جمل چون مردم گريختند اميرمؤمنان عليه السلام فرمود: فراريان را تعقيب نكنيد و زخمى ها را نكشيد و هر كه در خانه خود را بست در امان است. اما در جنگ صفين جنگجو و فرارى و زخمى ها همه را
كشت. ابان بن تغلب (از روى تعجب) به عبد الله بن شريك گفت: اين دو روش مختلف است! عبد الله گفت: سران اهل جمل كه طلحه و زبير بودند كشته شدند (و سپاه آنها پاشيد) ولى رئيس اهل صفين يعنى معاويه زنده بود و آنان را رهبرى مى كرد.
در كتاب (دعائم الاسلام) از امام باقر عليه السلام روايت كرده كه فرمود: (على عليه السلام به خاطر آينده شيعيان خود با دشمن خود راه بخشش و گذشت را پيش گرفت، زيرا مى دانست پس از او دشمن بر شيعيانش مسلط مى شود و مى خواست پس از او با شيعيانش به راه و روش خودش رفتار كنند و از كارى كه او كرد تجاوز نكنند)... و نصوص فراوانى وجود دارد كه آن حضرت با اهل جمل با گذشت و بخشش رفتار نمود. (1) 7 - و نيز گويد: امام باقر عليه السلام فرمود: اگر على عليه السلام با كسانى كه با او جنگيدند راه خوددارى از اسير كردن و غنيمت گرفتن را نمى پيمود شيعيان او پس از وى دچار بلاى بزرگى از سوى مردم مى شدند. به خدا سوگند روش آن حضرت با دشمنان براى شما بهتر است از هر چيزى كه خورشيد بر آن مىتابد. (2) 8 - و نيز در ضمن كلام خود گويد: با آن كه آن حضرت آن همه بخشش در حق آنان روا داشت و روش بر خورد حضرتش براى آنان معلوم بود باز هم در كربلا آن همه جنايت كردند. (3) 9 - و نيز گويد: امام عليه السلام دستور داد اموال اهل جمل را به آنان بازگردانند، حتى ديگهاى غذا هم پس گرفته شد... وعلى عليه السلام صدا زد: هر كه مالى از او به غارت رفته هر جا آن را يافت برگيرد. پس از اين اعلام مردى از كنار ما گذشت و ديگ
خود را نزد ما ديد، از او خواستيم صبر كند تا محتواى آن خالى شود نپذيرفت و لگدى بر آن زد و آن را برداشت... و شايد جمع بين اين اخبار مخالف (كه برخى گويد اموال در همان جا پس گرفته شد و برخى گويد بعدا پس گرفته شد) اين گونه باشد كه حضرت به آنان اجازه داد اموالى را كه نزد سپاه حضرتش مى يافتند بگيرند، و پس از پايان جنگ غرامت اموال باقى مانده را از بيت المال به صاحبان آنها پرداخت حتى در اين مورد به سوگند تنها از مدعيان اكتفا نمود. (1) 10 - و نيز گويد: به نظر مى رسد كه على عليه السلام حق داشت كه همه آنها جز شيعيان خاص خود را به قتل رساند، زيرا مردم همه پس از وفات رسول خدا صلى الله عليه و آله و سلم در روز سقيفه از دين برگشتند جز چهار نفر: سلمان ابوذر، مقداد و عمار، سپس عده اى به حق بازگشتند و باقى مردم بر همان كفر ماندند تا زمان ابو بكر وعمر وعثمان سپرى شد و كفر بر همه آنها مستولى بود تا آن كه حكومت به آن حضرت رسيد و آن حضرت راهى براى اقامه حق در ميان آنها نداشت مگر آن كه از خود آنها استفاده كند و با يارى برخى با برخى ديگر بجنگد و هر كدام كه كشته مى شد در جاى و مرتبه خود قرار مى گرفت، تنها شيعيان خاص حضرتش بر حق پايدار ماندند كه آنان هم تعدادى قابل ملاحظه نبودند كه حضرت بتواند از آنها در راه اقامه حق استفاده كند. و خدا (به حقيقت امر) آگاه است. (2) 11 - ابن ابى الحديد گويد: بصريان با آن حضرت جنگيدند و به روى او و اولادش شمشير كشيدند ولعن و ناسزا گفتند، اما هنگامى كه امام بر آنان دست يافت شمشير را از آنان برداشت و منادى او در ميان سپاه فرياد كرد: زنهار،
فراريان دنبال نشوند و زخمى ها به قتل نرسند و اسيرى كشته نگردد، هر كه سلاح خود فرو گذاشت در امان است و هر كه به سپاه امام پيوست در امان است، و ساز و برگ آنها را نگرفت، فرزندانشان را اسير نكرد و چيزى از اموالشان را به غنيمت نبرد، و اگر مى خواست مى توانست همه اين كارها را انجام دهد ولى تنها راه گذشت و بخشش پيمود و از روش پيامبر صلى الله عليه و آله و سلم پيروى كرد كه در روز فتح مكه همه را بخشيد در حالى كه هنوز كينه ها سرد نشده و بديها فراموش نگشته بود. (1) 12 - و نيز گويد: طبيعتى كه بر دلاوران وآدم كشان و خون ريزان غالب است آن است كه كم گذشت و كم بخشش اند، زيرا جگرهايى كينه توز و دلهايى آتشين دارند و نيروى غضب در آنها قوى است، ولى حال اميرمؤمنان عليه السلام را دانستى كه با همه خون ريزيها تا چه اندازه سرشار از بردبارى و گذشت و غلبه بر هواى نفس است و عملكرد او را در روز جمل (در تاريخ) ديدى. (2) و مهيار ديلمى چه خوب سروده است:
حتى إذا دارت رحى بغيهم * عليهم وسبق السيف العذل عاذوا بعفو ماجد معود * للعفو حمال لهم على العلل فنجت البقيا عليهم من نجا * وأكل الحديد منهم من أكل أطت بهم أرحامهم فلم يطع * ثائرة الغيظ ولم يشف الغلل (تا چون آسياى ستمشان بر عليه آنان گرديد و ملامت و سرزنش بر آنان بر شمشير سبقت گرفت)، (پناه بردند به عفو بزرگمردى كه عادت به عفو و گذشت داشت و آنان را به
عذر خواهى وا داشت).
(عده اى را كه باقى مانده بودند مهر حضرتش نجات داد و گروهى هم طعمه شمشير آهنين شدند).
(با آن كه خويشان آنها فرياد اعتراض برداشتند ولى حضرتش تسليم آتش خشم نشد و كينه خود را از آنان فرو نشاند و از آنان انتقام نگرفت).
حكم شورشيان جمل و صفين علامه مناوى در تفسير حديث (دريغا بر عمار كه گروه سركش و ستمكار او را مى كشند) گويد: مراد از عمار، عمار بن ياسر است. و مراد از (گروه سركش) چنان كه قاضى در شرح مصابيح گفته معاويه و ياران او است. و اين حديث صريح است در سركشى ياران معاويه كه عمار را در جنگ صفين به قتل رساندند و اين كه حق با على است، و اين از اخبار غيبى است... قرطبى گويد: اين حديث از استوارترين و صحيح ترين احاديث است، و معاويه چون نتوانست آن را انكار كند گفت: قاتل عمار كسى است كه او را به ميدان جنگ آورد، وعلى عليه السلام به او پاسخ داد بنابر اين رسول خدا صلى الله عليه و آله و سلم هم قاتل حمزه است، زيرا او را به ميدان جنگ آورد! ابن دحيه گفته است: اين پاسخ على پاسخ دندان شكنى است كه جواب ندارد و حجتى است كه اعتراضى بر آن وارد نمى آيد.
و امام عبد القاهر جرجانى در كتاب (امامت) گويد: فقهاى حجاز وعراق از اهل حديث ورأى از جمله مالك وشافعى وابوحنيفه واوزاعى، و گروه بسيارى از متكلمان و مسلمانان بر اين عقيده اتفاق دارند كه على عليه السلام در جنگ با اهل صفين و اهل جمل مصيب بوده و آنان كه با او جنگيدند ياغى و ستمكار به حضرتش بوده اند ولى با اين سركشى كافر نشدند... وابوسعيد خدرى گويد: ما هنگام ساختن مسجد پيامبر صلى الله عليه و آله و سلم آجر را يكى يكى مى آورديم و عمار دو تايى
مى آورد، پيامبر صلى الله عليه و آله و سلم با ديدن او خاك را از چهره او پاك مى كرد و مى فرمود:
(دريغا بر عمار كه گروه سركش و ستمكار او را مى كشند). سيوطى در كتاب (خصايص) گفته: اين حديث متواتر است وبيش از ده نفر از صحابه آن را روايت كرده اند... (1) فصل 21
فرياد رسى امام على عليه السلام از غم زدگان و يارى مظلومان 1 - شيخ مفيد رحمه الله از ابن دأب روايت كرده كه گفت: اهل كوفه گفته اند: سعيد بن قيس همدانى در روز بسيار گرمى امام على عليه السلام را زير سايه ديوارى ديد، گفت:
اى اميرمؤمنان، در اين ساعت اينجا چه مى كنيد؟ فرمود: تنها براى آن بيرون آمده ام تا يارى مظلومى كنم يا غمزده اى را به فرياد رسم. در اين ميان زنى پريشان دل و سرگردان كه نمى دانست كجا برود از راه رسيد و در برابر حضرت ايستاد و گفت: اى اميرمؤمنان، همسرم بر من ستم كرده و زور مى گويد و سوگند خورده كه مرا بزند، شما با من بياييد (و شفاعت كنيد). امام لختى سر به زير افكند، سپس سربرداست و فرمود: نه، به خدا سوگند نبايد از پاى بنشينم تا حق مظلوم بدون لكنت و دغدغه گرفته شود! اى زن منزلت كجاست؟ گفت: در فلان جا. حضرت با او به راه افتاد تا به منزل رسيدند، زن گفت: منزلم همين است.
امام بر در خانه ايستاد و سلام كرد، جوانى كه جامه رنگين به تن داشت بيرون آمد، امام فرمود: از خدا پروا كن كه همسرت را ترسانده اى! گفت: به شما چه مربوط است، به خدا سوگند حالا كه اين طور شد به خاطر حرف شما هم كه شده او را آتش خواهم زد! عادت اميرمؤمنان عليه السلام اين بود كه هر جا مى رفت تازيانه اى به دست مى گرفت و شمشيرى به زير دست مىآويخت تا هر كس را
به قدر استحقاق تنبيه كند يا به قتل رساند. جوان حضرت را نشناخت و تنها امام را ديد كه شمشير را آهيخته و به او فرمود: تو را امر به معروف و نهى از منكر مى كنم و تو معروف را رد مى كنى؟! توبه كن و الا تو را خواهم كشت.
مردم از كوچه ها بيرون ريختند تا از اميرمؤمنان عليه السلام خبر گيرند حضرت را در آنجا ديدند، جوان با ديدن اين منظره و شناخت امام سخت پشيمان شد و گفت:
اى اميرمؤمنان، مرا ببخش خدا تو را ببخشد، به خدا سوگند زمينى خواهم شد كه قدم بر من نهى. امام آن زن را دستور داد كه به خانه رود و خود بازگشت و فرمود: سپاس خدا را كه به دست من ميان زن و شوهرى سازش برقرار ساخت، خداوند مى فرمايد: لاخير في كثير من نجواهم الا من امر بصدقة او معروف او اصلاح بين الناس و من يفعل ذلك ابتغاء مرضات الله فسوف نؤتيه اجرا عظيما. (1) (خيرى در سخنان رازگونه آنان نيست مگر آن كه كسى امر به صدقه يا كار نيك يا سازش ميان مردم كند، و هر كه براى خشنودى خدا چنين كند پاداش بزرگى به او خواهيم داد). (2) 2 - محدث نورى رحمه الله گويد: اميرمؤمنان عليه السلام فرمود: (هيچ پاداشى به پاى پاداش فرياد رسى غم زدگان و ستمديدگان نمى رسد). و فرمود: (برترين كار نيك فرياد رسى غم زدگان و ستمديدگان است). (3)
فصل 22 برخى از صدقات امام على عليه السلام 1 - ابو نيزر گويد: (1) من در دو زمين زراعى امام على بن ابى طالب عليه السلام به نام عين ابى نيزر وبغيبغه مشغول كار بودم كه امام عليه السلام به آنجا آمد و به من فرمود: آيا غذايى دارى؟ گفتم: غذايى است كه براى اميرمؤمنان نمىپسندم، كدويى است كه از همين جا كنده و با روغن پيه نامطبوعى سرخ كرده ام. فرمود: همان را بياور.
سپس برخاست بر لب جوى رفت، دست خود را شست و اندكى از آن غذا ميل فرمود و باز بر لب جوى رفت و دستهاى خود را با خاك و شن كاملا تميز شست، آن گاه دستها را مشت كرد و مشتى آب از همان جوى نوشيد و فرمود: اى
ابا نيزر، كف دستها پاكيزه ترين ظرفهاست، آن گاه با همان ترى دست بر شكم كشيد و فرمود: هر كه (با خوردن حرام) آتش در شكم خود كند از رحمت حق به دور باد.
سپس كلنگ را برداشت و به درون چاه رفت و مشغول كندن شد ولى آب برنيامد، از آنجا بيرون شد در حالى كه پيشانى مباركش خيس از عرق بود، عرق از پيشانى پاك كرد و باز كلنگ را برداشت و به درون چاه رفت و پيوسته كلنگ مى زد به حدى كه صداى نفس مباركش به گوش مى رسيد، ناگاه آب فوران كرد و مانند گردن شتر از زمين بيرون جست. امام به سرعت از چاه بيرون آمد و فرمود: خدا را گواه مى گيرم كه اين چشمه آب صدقه است، كاغذ و قلم برايم بياور. من به سرعت كاغذ و قلم آوردم، حضرت نوشت:
(به نام خداوند بخشنده مهربان. اين چيزى است كه بنده خدا على اميرمؤمنان صدقه داده است، اين دو زمين را به نامهاى عين ابى نيزر وبغيبغه را بر فقراى مدينه و در راه ماندگان صدقه نمود تا بدين وسيله در روز قيامت چهره خود را از آتش دوزخ مصون دارد، كسى حق فروش و بخشش آنها را ندارد تا آن گاه (يعنى قيامت) كه خدا وارث آنها شود و خدا بهترين وارثان است، مگر آن كه حسن و حسين بدانها محتاج شوند كه ملك خالص آنها خواهد بود و هيچ كس ديگر حقى در آنها ندارد).
ابومحلم محمد بن هشام گويد: زمانى امام حسين عليه السلام بدهكار شد، معاويه دويست هزار دينار براى خريد عين ابى نيزر نزد امام فرستاد و ايشان از فروش آن خوددارى نموده فرمود: پدرم آنها را صدقه داد تا چهره خود را از آتش دوزخ مصون دارد و من آنها را به هيچ قيمتى نخواهم فروخت. (1)
فصل 23 عدالت امام على عليه السلام روش امام عليه السلام در عدالت مانند روش رسول خدا صلى الله عليه و آله و سلم بود اگر نگوييم عين همان روش بود، زيرا پيامبر صلى الله عليه و آله و سلم فرمود: (مشت من و مشت على در عدالت برابر است)، (1) و فرمود: (او از همه شما به عهد خدا وفادارتر، به امر خدا عامل تر، در ميان رعيت عادل تر، در تقسيم مساوى قسمت كننده تر و نزد خدا با مزيت تر است). (2) و خود حضرتش فرمود: (به خدا سوگند اگر بر خار مغيلان شب را تا به صبح بر خار سعدان (3) بيدار به سر برم، يا مرا در غل و زنجير به روى زمين كشند نزد من محبوب تر از آن است كه روز قيامت خدا و رسول را در حالى ديدار كنم كه بر برخى از بندگان ستم نموده يا چيزى از كالاى بى ارزش دنيا براى خود غصب كرده باشم... به خدا سوگند اگر هفت اقليم را با همه آنچه در زير افلاك آنهاست به من دهند تا با گرفتن پوست جوى از دهان مورچه اى نافرمانى خدا كنم هرگز
نخواهم كرد). (1) و فرمود: آن كس كه خود را پيشواى مردم قرار مى دهد بايد به آموزش خود پيش از آموزش ديگران بپردازد، و بايد تأديب عملى او پيش از تأديب زبانى او باشد. و آموزگار و تأديب كننده خويش بيش از آموزگار و تأديب كننده ديگران شايسته تجليل است. (2) و فرمود: به خدا سوگند كه من شما را به هيچ طاعتى بر نمىانگيزم جز آن كه خود پيش از شما بدان عمل مى كنم، وشما را از گناهى باز نمى دارم جز آن كه خود پيش از شما از آن باز مى ايستم. (3) و در وصف مخالفان خود فرمود: رعد و برق و تهديدهاى فراوان كردند ولى در عمل سست بودند و دل و جرأت جنگ نداشتند، ولى ما پيش از ضربه زدن رعد و برق و تهديد نمى كنيم و پيش از باريدن سيل راه نمىاندازيم. (4) خواننده گرامى، اينك با ما همراه شو تا به نمونه هايى از عدل او بنگريم تا مدعاى ما در عمل ثابت شود.
1 - ابن ابى الحديد از ابن عباس رضى الله عنه روايت نموده كه: على عليه السلام در روز دوم بيعت خود در مدينه خطبه اى خواند و فرمود: (هش داريد كه هر زمينى كه عثمان در اختيار كسى نهاده و هر مالى كه از مال خدا به كسى داده بايد به بيت المال بازگردد، زيرا حقوق گذشته را هيچ چيزى پايمال نتواند كرد، و اگر ببينم آنها را مهر زنان كرده اند و در شهرهاى مختلف پراكنده اند باز هم به جاى اولش باز خواهم گرداند، زيرا در حق وسعتى است و هر كه حق بر او تنگ آيد جور و
ستم بر او تنگ تر خواهد آمد).
كلبى گويد: آن گاه دستور داد هر سلاحى كه در خانه عثمان پيدا شود كه آن را عليه مسلمانان به كار برده گرفته شود... و دستور داد شمشير وزره او هم مصادره شود اما متعرض سلاحى كه با آن به جنگ مسلمين نيامده و اموال شخصى او كه در خانه اش يا جاى ديگر يافت مى شود نگردند و دستور داد تا همه اموالى كه عثمان اجازه داده بود در جايى خرج شود يا به كسى بدهند همه بازگردانده شود.
اين خبر به گوش عمروعاص رسيد - و او در آن روزها در ايله از سرزمينهاى شام به سر مى برد زيرا شنيده بود مردم بر عثمان شوريده اند از اين رو به آنجا رفته بود -، به معاويه نامه نوشت: هر اقدامى كه مى خواهى بكنى اكنون بكن زيرا پسر ابى طالب تو را از همه اموالى كه در تصرف دارى جدا ساخته همان گونه كه پوست را از چوب عصا جدا سازند! (1) 2 - و نيز گويد: ابو جعفر اسكافى (متوفاى سال 240) گفته است: چون صحابه پس از كشته شدن عثمان در مسجد پيامبر صلى الله عليه و آله و سلم جمع شدند تا در مسأله امامت تصميم بگيرند، ابو آلهيثم بن تيهان و رفاعة بن رافع و مالك بن عجلان وأبو ايوب انصارى و عمار بن ياسر به على عليه السلام اشاره داشتند و از فضل و سابقه و جهاد و خويشاوندى او با رسول خدا صلى الله عليه و آله و سلم ياد كردند، مردم نيز پاسخ مثبت دادند، سپس هر كدام برخاسته و در خطابه اى فضل على عليه السلام را گوشزد نمودند، برخى او را تنها بر مردم آن زمان و برخى ديگر بر همه مسلمانان برترى دادند، آن گاه با آن حضرت بيعت شد.
روز دوم بيعت يعنى روز شنبه يازده شب از ذى الحجه مانده حضرت به منبر رفت و حمد و ثناى الهى به جاى آورد و از پيامبر صلى الله عليه و آله و سلم ياد كرد و بر او درود
فرستاد، سپس از نعمتهايى كه خدا بر مسلمانان ارزانى داشته ياد كرد، تا آن كه فرمود: (و فتنه ها مانند شب تار روى آورده است، و زير بار اين حكومت نمى رود مگر اهل صبر و بينش و آگاهى از ريزه كاريهاى آن، و اگر براى من پايدار بمانيد شما را بر راه و روش پيامبرتان صلى الله عليه و آله و سلم سير خواهم داد و آنچه را كه بدان مأمورم در ميان شما اجرا خواهم كرد و خداست كه بايد از او يارى خواست. هش داريد كه نسبت من با رسول خدا صلى الله عليه و آله و سلم پس از وفات وى مانند همان نسبت در روزگار حيات او است...
هش داريد، مبادا گروهى از مردان شما كه غرق دنيا شده اند، املاك و مستغلات فراوان گرد آورده، جويبارها روان ساخته، بر اسبهاى چابك سوار شده و كنيزان زيبا گرفته اند و همين باعث ننگ و عار آنان گرديده است، فردا روز كه آنان را از همه اينها كه بدان سرگرمند بازداشتم و به حقوقى كه خود بدان دانايند باز گردانيدم بر من خشم گيرند و كار مرا ناپسند دارند و گويند كه پسر ابى طالب ما را از حقوقمان محروم ساخت! هش داريد، هر مردى از مهاجران و انصار از ياران رسول خدا صلى الله عليه و آله و سلم كه به جهت صحبت با آن حضرت فضلى براى خود بر ديگران مى بيند بداند كه فضل روشن فرداى قيامت نزد خداست و ثواب و پاداش وى بر عهده خدا خواهد بود. و هر مردى كه نداى خدا و رسول را پاسخ داده، آيين ما را تصديق نموده، به دين ما در آمده و روى به قبله ما كرده است مستوجب حقوق و حدود اسلام گرديده است. شما همه بندگان خداييد و مال هم مال خداست و ميان شما به مساوات تقسيم خواهد شد، هيچ كس در اين مورد بر ديگرى برترى ندارد، و پرهيزكاران را فرداى قيامت نزد خداوند بهترين جزا و برترين پاداش خواهد بود، خداوند دنيا را پاداش و ثواب پرهيزكاران نساخته و آنچه نزد خداست براى نيكوكاران بهتر است. ان شاء الله فردا صبح همگى نزد ما آييد كه نزد ما مالى است كه مى خواهيم ميان شما تقسيم كنيم، واحدى از شما
باز نماند عرب باشد يا عجم، حقوق ديگر بوده يا نه، همين كه مسلمان آزاد باشد كافى است، اين را مى گويم و از خداوند براى خود وشما آمرزش مى خواهم.
سپس از منبر فرود آمد.
شيخ ما ابو جعفر گويد: اين نخستين سخنى بود كه از او ناپسند داشتند و سبب كينه آنان شد و خوش نداشتند كه آن حضرت بيت المال را به طور مساوى تقسيم كند و همه مسلمانان را سهيم سازد. فرداى آن روز حضرت آمد و همه مردم نيز براى دريافت مال حاضر شدند، امام به كاتب خود عبيدالله بن ابى رافع فرمود:
نخست مهاجران را يك يك صدا بزن و به هر كدام كه حاضر شوند سه دينار بده، سپس انصار را صدا كن و به آنان نيز همين اندازه پرداخت كن، و با هر يك از مردم حاضر نيز از سرخ و سياه همين گونه عمل كن.
سهل بن حنيف گفت: اى اميرمؤمنان، اين مرد ديروز غلام من بود و امروز آزادش كرده ام! فرمود: به او هم به اندازه تو مى دهيم. پس به هر كدام سه دينار بخشيد واحدى را بر ديگرى برترى نداد. (1) 3 - علامه فيض كاشانى رحمه الله گويد: اميرمؤمنان عليه السلام خطبه اى خواند و در آن حمد و ثناى الهى به جاى آورد، سپس فرمود: اى مردم، آدم بنده و كنيز زاده نشد، همه مردم آزادند ولى خداوند (براى اداره زندگى بشر) برخى را در اختيار ديگرى قرار داده است، هر كه گرفتار آزمونى شد و در راه خير صبر نمود نبايد آن را بر خدا منت نهد. هش داريد كه مقدارى مال حاضر آمده و ما ميان سرخ و سياه به تساوى تقسيم خواهيم كرد. مروان به طلحه و زبير گفت: منظورش فقط شما دو تن هستيد. امام عليه السلام به هر كس سه دينار عطا كرد، و به مردى از انصار سه دينار داد و پس از او غلام سياهى آمد و به او هم سه دينار داد، مرد انصارى گفت: اى
اميرمؤمنان، اين غلامى است كه من ديروز آزادش كرده ام، آيا من و او را برابر مى دارى؟ فرمود: من در كتاب خدا نظر كردم و ترجيحى براى فرزندان اسماعيل بر فرزندان اسحاق نيافتم. (1) 4 - علامه مجلسى رحمه الله گويد: امام صادق عليه السلام از پدران بزرگوارش روايت نموده كه اميرمؤمنان عليه السلام به كارگزاران خود نوشت: قلمهاى خود را تيز بتراشيد، سطرها را به هم نزديك سازيد، توضيحات اضافه را حذف كنيد و بيشتر به معانى توجه داشته باشيد و از پر نويسى بپرهيزيد، زيرا اموال مسلمانان نبايد زيان پذيرد. (2) 5 - و گويد: على بن ابى طالب عليه السلام فرمود: روز قيامت با مردم در هفت چيز احتجاج كنم: برپايى نماز، پرداخت زكات، امر به معروف، نهى از منكر، تقسيم برابر، عدالت در ميان رعيت و اقامه حدود. (3) 6 - و گويد: هلال بن مسلم جحدرى گويد: از جدم حره - يا حوه - شنيدم كه گفت: حضور على بن ابى طالب عليه السلام بودم كه شبانگاه مالى خدمتش آوردند، فرمود: اين مال را تقسيم كنيد، گفتند: اى اميرمؤمنان، اكنون شب است تا فردا مهلت دهيد. فرمود: شما ضمانت مى كنيد كه من تا صبح زنده بمانم؟ گفتند: اين كه به دست ما نيست! فرمود: پس تأخير نيندازيد و آن را هر چه زودتر تقسيم كنيد. آن گاه شمعى آوردند و آن مال را همان شب تقسيم نمودند. (4) 7 - و گويد: شبى امام عليه السلام در بيت المال بود و عمرو عاص بر آن حضرت وارد شد، امام چراغ را خاموش كرد و در نور ماه نشست و روا ندانست كه بدون
استحقاق در نور چراغ بيت المال بنشيند. (1) 8 - و گويد: ابومخنف ازدى گويد: گروهى از شيعيان خدمت امير مؤمنان عليه السلام رسيده، گفتند: اى امير مؤمنان، خوب است اين اموال را بيرون آورى و آن را ميان اين سران و بزرگان پخش كنى و آنان را بر ما برترى دهى تا چون كارها سامان يافت آن گاه روشى را كه خداوند تو را بر آن داشته كه تقسيم برابر و عدالت در ميان رعيت است پيش گيرى. فرمود: واى بر شما، مرا گوييد كه نصرت را از راه ستم بر مسلمانانى كه زير دست منند طلب كنم؟! نه به خدا سوگند كه هرگز چنين چيزى نخواهد شد تا ماه تابان مى درخشد و ستاره اى در آسمان به چشم مى خورد! به خدا سوگند اگر اموال آنها مال خودم بود باز هم به تساوى ميان آنان تقسيم مى كردم چه رسد به آن كه مال مال خودشان است... (2) 9 - و گويد: مالى از اصفهان براى على عليه السلام آوردند و اهل كوفه هفت گروه بودند، امام عليه السلام آن مال را هفت قسمت نمود، در آن ميان يك قرص نان ديد آن را نيز هفت قسمت كرد و بر هر يك از قسمتهاى گذشته يك تكه نان افزود، سپس سران گروهها را صدا زد و ميان آنان قرعه انداخت كه هر كس كدام قسمت را بردارد. (3) ابن عبد البر حافظ در كتاب (استيعاب) پس از ذكر داستان قرص نان گويد:
اخبار در اين روش حضرت در يك كتاب نمىگنجد. (4) 10 - و گويد: امام صادق عليه السلام فرمود: چون على عليه السلام به حكومت رسيد به منبر رفت و حمد و ثناى الهى به جاى آورد، سپس فرمود: به خدا سوگند، تا يك
درخت خرما در مدينه داشته باشم درهمى از اموال عمومى شما براى خود بر نمى دارم، بايد به خودتان راست بگوييد (و خود را نفريبيد)، آيا فكر مى كنيد من كه (به حق) خود را محروم مى كنم (به ناحق) به شما خواهم داد؟
عقيل - كرم الله وجهه - برخاست و گفت: تو را به خدا، آيا من و غلامى سياه در مدينه را برابر مى دارى؟ فرمود: بنشين، مگر جز تو كسى در اينجا نبود كه سخن گويد! تو هيچ برترى بر او ندارى جز به سابقه ايمانى يا تقواى الهى (و آن هم پاداش در آخرت دارد و دخلى به سهميه مالى ندارد). (1) 11 - و گويد: ابو اسحاق همدانى روايت كرده كه: دو نفر زن يكى عرب و ديگر از موالى (غيرعرب) خدمت على عليه السلام رسيدند و از آن حضرت مالى درخواستند، حضرت چند درهم و مقدارى خوراكى به تساوى به آنان داد. زن عرب گفت: من زنى از عرب هستم و اين زن عجم است! فرمود: به خدا سوگند من در اين اموال عمومى ترجيحى براى فرزندان اسماعيل بر فرزندان اسحاق نمى بينم. (2) 12 - مولى صالح كشفى حنفى گويد: شبى اميرمؤمنان عليه السلام به بيت المال رفت تا به حساب تقسيم اموال بپردازد طلحه و زبير بر آن حضرت وارد شدند، امام عليه السلام چراغى را كه در برابرش روشن بود خاموش كرد و فرمود تا چراغ ديگرى از خانه آورند. آنها از علت اين كار پرسيدند، فرمود: روغن آن از بيت المال تهيه شده بود و روا نبود كه در نور آن به كار شخصى شما بپردازم. (3) 13 - اميرمؤمنان عليه السلام فرمود: به خدا سوگند عقيل را ديدم كه فقر او را از پا
در آورده بود تا به ناچار صاعى از گندم شما از من خواست (1) و كودكانش را ديدم با موهاى ژوليده و رنگهاى پريده از شدت فقر، گويى چهره هاشان را با نيل سياه كرده بودند، و مكرر به من مراجعه كرد و با اصرار از من تقاضا كرد، من به سخنان او گوش دادم و او پنداشت كه من دينم را به او مىفروشم و از راه خود جدا شده اختيار خود را به او مى سپارم، اما من آتشى داغ نموده و آن را نزديك بدن او بردم تا عبرت بگيرد، ناگهان بسان بيمارى دردمند فرياد زد و نزديك بود كه از ميله داغ شده بسوزد، به او گفتم: اى عقيل، مادران به عزايت نشينند، آيا از آهنى كه يك انسان به شوخى داغ نموده ناله بر مى آورى اما مرا به سوى آتشى مىكشانى كه خداى جبار از روى خشم خود افروخته است؟! آيا تو از آزار بنالى و من از آذر ننالم؟! (2) آرى اين چنين بود سختگيرى آن حضرت در امور الهى و امانت دارى او نسبت به امانتى كه خداوند به واليان سپرده است. بى شك اين روش بر هر انسانى كه تنها در گفتار از عدالت دم مى زند و در عمل سر و كارى با عدالت ندارد گران خواهد آمد، زيرا ميدان عدالت در تعريف زبانى بسى گسترده و در ميدان عمل و رعايت انصاف بسى تنگ است، آن حضرت اين گونه عمل كرد تا همه مردم به ويژه زمامداران و قاضيان را بياموزد كه در پياده كردن عدالت و رعايت تساوى در ميان مردم بر اين طريق حركت كنند و به راه او روند تا هيچ دور و نزديك و كوچك و بزرگى را ناديده نگيرند.
صلى الاله على جسم تضمنه * قبر فأصبح فيه العدل مدفونا (درود خدا بر آن بدن مباركى كه گورش در آغوش گرفت و عدل و دادگرى
هم با او به گور رفت).
امام على عليه السلام اين سيره پسنديده را از پيامبر و رهبر خود صلى الله عليه و آله و سلم فرا گرفته بود، چرا كه در خبر وارد است (1) كه اميرمؤمنان عليه السلام به ابن اعبد فرمود: (آيا تو را از داستان خود و فاطمه دخت گرامى رسول خدا صلى الله عليه و آله و سلم - كه محبوبترين افراد خانواده در نزد آن حضرت و من بود - خبر ندهم؟ گفت: چرا، فرمود: فاطمه آن قدر آسيا گردانيد تا دستش پينه بست و با مشك آب كشيد كه اثر بند مشك بر گردنش نمايان شد و خانه را روبيد تا جامه هايش غبار گرفت. زمانى اسيرانى چند براى پيامبر صلى الله عليه و سلم آوردند، من به فاطمه گفتم: خوب است نزد پدرت روى و از او خادمى بخواهى. فاطمه خدمت پيامبر رفت ديد حضرت با گروهى سرگرم صحبت است (يا جوانانى چند در نزد او هستند) و بازگشت، فرداى آن روز پيامبر نزد فاطمه آمد و فرمود: با من چه كار داشتى؟ فاطمه ساكت ماند، من گفتم:
اى رسول خدا، من مى گويم: فاطمه آن قدر آسيا گردانيده و مشك به دوش كشيده كه دستش پينه بسته و اثر بند مشك در گردنش نمايان گرديده است، چون تعدادى اسير براى شما آوردند من به او گفتم كه خدمت شما برسد و از شما خادمى بخواهد تا او بار اين مشكلات را بردارد.
پيامبر صلى الله عليه و آله و سلم فرمود: اى فاطمه، از خدا پروا كن و واجبات الهى خود را به جاى آر و به كارهاى خانواده ات پرداز، و چون به بستر رفتى سى و سه بار سبحان الله و سى و سه بار الحمد لله و سى و چهار بار الله اكبر كه مجموعا صد بار مى شود بگو، كه اين براى تو از خدمتكار بهتر است. فاطمه گفت: از خدا و رسولش راضى هستم). و در روايت ديگرى وارد است كه (پيامبر خادمى براى او
نفرستاد).
فاضل محقق استاد على اكبر غفارى در پاورقى (من لا يحضره الفقيه) مطالبى آورده اند كه پسندم آمد در اينجا بياورم، وى گويد: خواننده گرامى، در اينجا درنگى كن و در اين خبر مورد قبول همه خوب بينديش كه پاره تن و تنها نور چشم پيامبر صلى الله عليه و آله و سلم خادمى از اسيران و غنايم جنگى از آن حضرت مى طلبد كه در كارهاى مهم منزل به او كمك كند و پاره اى از مشكلات كار خانه را از دوش او بردارد اما پيامبر صلى الله عليه و آله و سلم با آن كه حاكم مطلق و پر قدرت اسلام و سرپرست با نفوذ جامعه آن زمان است و اختيار همه اموال بلكه جانها به دست او است و بالاترين مظاهر قدرت را در اختيار دارد آن گونه كه توصيف كننده اش در وصف او گفته: (من قبل و بعد از او مانندش را نديده ام)، با اين همه يگانه دختر و پاره جگر خود را امر به تقوا و انجام كارهاى خانه و ياد فراوان خدا مى كند و راضى نمى شود كه از بيت المال مسلمانان خادمى به او بدهد، و بر اساس خبر ديگرى به على و فاطمه مى گويد: آيا شما را چيزى نياموزم كه بهتر از خادم باشد؟ فاطمه هم با كمال ميل و رضايت باطنى پاسخ مى دهد: (من از خدا و رسولش راضى هستم).
اين نمونه را داشته باش كه تو را جدا در شناخت كسى كه دقيقا از آن حضرت پيروى نموده و آن كس كه از راه حضرتش منحرف شده و روى گردانيده از كسانى كه مدعى خلافت بوده اند با حقيقت آشنا مى سازد، زيرا رسول خدا صلى الله عليه و آله و سلم تنها پيشوا و رئيسى است كه بايد كار او را پى گرفت و به دنبال او حركت نمود (و خواهى ديد كه در ميان خلفا تنها على عليه السلام است كه به دنبال آن حضرت حركت كرده است).
اين على بن ابى طالب عليه السلام است كه حتى براى خود و فرزندانش فضيلتى بر احدى از مسلمانان قائل نشد، خواهرش ام هانى دختر ابى طالب نزد آن حضرت
رفت و امام بيست درهم به او داد، ام هانى از كنيز عجمى خود پرسيد: اميرمؤمنان به تو چقدر داد؟ گفت: بيست درهم، ام هانى با عصبانيت خدمت امام رسيد تا اعتراض كند، امام فرمود: باز گرد - خدا تو را رحمت كند - كه ما در كتاب خدا ترجيحى براى (فرزندان) اسماعيل بر اسحاق نديده ايم!
و نيز از بصره تحفه اى بس گرانبها از غواصى دريا نزد حضرت فرستادند، دخترش ام كلثوم گفت: آيا اجازه مى دهيد كه آن را به گردن بياويزم و به آن زينت كنم؟ فرمود: اى ابورافع، اين را به بيت المال ببر و كسى حق ندارد از آن استفاده كند مگر آن كه همه زنان مسلمان مانند آن را داشته باشند...
اما در مقابل، اين عثمان بن عفان است كه همه غنائمى را كه از فتح افريقيه در مغرب - كه همان طرابلس تا طنجه است - به دست آمده بود به برادر رضاعى خود سعدبن ابى سرح داد بدون آن كه احدى از مسلمانان را با او شريك سازد، و در روزى كه صد هزار به مروان بن حكم داد دويست هزار از بيت المال هم به ابوسفيان پرداخت، وابوموسى اموال بسيارى را از عراق براى او آورد و او همه را در ميان بنى اميه تقسيم كرد. اينها مواردى است كه ابن ابى الحديد در (شرح نهج البلاغة) 1 / 67 آورده است. و بايد دانست كه سعدبن ابى سرح همان كسى است كه رسول خدا صلى الله عليه و آله و سلم در روز فتح مكه خون او را مباح كرد چنان كه در كتاب (سنن ابو داود) و (انساب الاشراف) بلاذرى آمده و در بعضى مصادر عبد الله بن ابى سرح گفته اند. كوتاه سخن آن كه اين دو روش مقياسى است براى كسى كه مى خواهد در ميان كسانى كه بيت المال را به دست دارند حق دار را از ناحق تشخيص دهد. (1) حال كه سخن به مقايسه انجاميد با آن كه قياس در اين مورد نارواست، بد
نيست برخى از مظالم و تجاوزهاى خلفا در بيت المال مسلمانان را كه راويان و محدثان خود اهل سنت نقل كرده اند در اينجا بياوريم:
ابن ابى الحديد در شرح حال عثمان گويد: عثمان بن عفان بن ابى العاص بن امية بن عبد شمس بن عبد مناف، كنيه او ابوعمرو، و مادرش اروى بنت كريزبن ربيعة بن حنين بن عبد شمس است.
پس از پايان يافتن مراسم شورا و استقرار حكومت براى او مردم با او بيعت كردند، و حدسى كه عمر درباره او داشت به وقوع پيوست زيرا او بنى اميه را بر گرده مردم سوار كرد و ولايات را به آنان سپرد و مالها و زمينهاى فراوان به آنان بخشيد، افريقيه در ايام او فتح شد و خمس آن را گرفته همه را به مروان بخشيد، عبد الرحمن بن حنبل حملى در شعر خود (به اعتراض) گفت:
احلف بالله رب الأنام * ما ترك الله شيئا سدى و لكن خلقت لنا فتنة * لكي نبتلى بك أوتبتلى فإن الأمينين قد بينا * منار الطريق عليه الهدى فما أخذا درهما غيلة * ولاجعلا درهما في هوى وأعطيت مروان خمس البلاد * فهيهات سعيك ممن سعى (سوگند به خدا پروردگار مردمان كه خداوند هيچ چيزى را بيهوده رها نكرده است).
(ولى تو فتنه اى براى ما آفريدى تا ما به تو آزمايش شويم يا تو به ما آزمايش گردى).
(زيرا آن دو امين (ابو بكر وعمر) منار راه هدايت را براى ما روشن ساختند، چرا كه درهمى به بيت المال خيانت نكردند و نيز درهمى را در راه هوا و هوس
خود صرف ننمودند). (1) (اما تو خمس سرزمينهاى فتح شده را به مروان بخشيدى، و چه دور است اين كار تو از كار آنها)!
عبد الله بن خالدبن اسيد صله اى از او خواست و عثمان چهار هزار درهم به او بخشيد. و حكم بن ابى العاص را كه پيامبر صلى الله عليه و آله و سلم از مدينه تبعيد كرده بود وابوبكر و عمر هم او را در تبعيد نگه داشتند عثمان به مدينه بازگرداند و صد هزار درهم نيز به او داد. و قسمتى از يك بازار در مدينه معروف به مهزور را كه پيامبر صلى الله عليه و آله و سلم صدقه عموم مسلمانان ساخته بود عثمان يك جا در اختيار حارث بن حكم برادر مروان بن حكم قرار داد. (2) وفدك را در اختيار مروان گذاشت در حالى كه فاطمه عليها السلام پس از وفات پدرش صلى الله عليه و آله و سلم به ادعاى آن كه فدك ميراث پدر او است و نيز رسول خدا صلى الله عليه و آله و سلم آن در را حيات خود به او بخشيده آن را طلب نمود ولى به او ندادند. و تمام چراگاههاى اطراف مدينه را قرق كرد و تنها رمه هاى بنى اميه را راه مى داد. و همه غنايم فتح افريقيه را كه از طرابلس غرب تا طنجه بود همه را به عبد الله بن ابى سرح بخشيد واحدى را با او شريك نساخت. و دويست هزار از بيت المال به ابوسفيان داد و در روزى كه صد هزار از بيت المال را دستور داد به مروان دهن و دختر خود ام ابان را نيز به همسرى او در آورد.
زيد بن ارقم خزانه دار بيت المال كليدهاى آن را آورد و در برابر عثمان نهاد و
گريست عثمان گفت: آيا از اين مىگريى كه صله رحم كرده ام؟ (1) گفت: نه، ولى از آن مىگريم كه فكر مى كنم تو اين مال را در عوض انفاقهايى كه در زمان رسول خدا صلى الله عليه و آله و سلم در راه خدا كرده اى برداشته اى! به خدا سوگند اگر صد درهم به مروان مى دادى باز هم زياد بود! عثمان گفت: اى پسر ارقم، كليدها را بيفكن كه ما ديگرى را براى اين كار خواهيم يافت.
وابوموسى اموال بسيارى را از عراق آورد وعثمان همه را ميان بنى اميه تقسيم كرد. و دختر خود عايشه را به همسرى حارث بن حكم در آورد و صد هزار از بيت المال به او داد... (2) نمونه اى از دخل و تصرفهاى بى حساب در بيت المال صورتى از دست و دل بازيهاى خليفه و گنج هاى آباد به بركت آن دينار نام اشخاص 000, 500 مروان 000, 100 ابن ابى سرح 000, 200 طلحة 000, 560, 2 عبد الرحمن (بن عوف) 0000, 50 يعلى بن اميه 000, 100 زين ثابت 000, 150 خودش 000, 200 خودش 000, 310, 4 جمع كل
درهم نام اشخاص 000, 300 حكم بن عاص 000, 020, 2 آل حكم 000, 300 حارث 000, 100 سعيد 000, 100 وليد 000, 300 عبد الله 000, 600 عبد الله 000, 200 ابوسفيان 000, 100 مروان 000, 200, 2 ظلحه 000, 000, 30 طلحه 000, 800, 59 زبير 000, 250 سعد بن ابى وقاص 000, 500, 30 خودش 000, 770, 126 جمع كل اين آمار را ببين و فراموش مكن سخن اميرمؤمنان عليه السلام را درباره وى كه فرمود:
(او با شكم پر برخاست و ميان آخور و آبريزگاه در آمد و شد بود، و پدر زادگانش نيز با او برخاستند و چون شترى كه علف سبز بهارى را مىبلعد مال خدا را بالا كشيدند. و فرمود: هش داريد، هر زمينى كه عثمان در اختيار كسى
نهاده و هر مالى كه از مال خدا به كسى داده بايد به بيت المال بازگردد. (1) شيخ مفيد رحمه الله گويد: دوازده شب از ماه رجب سپرى شده بود كه اميرمؤمنان عليه السلام از بصره وارد كوفه شد و به منبر رفت، حمد و ثناى الهى به جا آورد سپس فرمود: اما بعد، سپاس خدايى را كه دوست خود را يارى داد و دشمن خود را تنها و بى ياور گذاشت، و راستگوى حق گرا را عزت بخشيد و دروغگوى باطل گرا را خوار و ذليل نمود. اى مردم اين ديار، بر شما باد كه پرواى الهى پيشه كنيد و مطيع كسانى از خاندان پيامبرتان باشيد كه خود مطيع پروردگارند آنان كه شايسته ترند كه شما از آنان اطاعت كنيد در آنچه خود آنها خدا را اطاعت كرده اند از اين حق نمايان و مدعيان دروغين كه در مقابل ما را قرار گرفته اند، با فضل ما خود را فاضل جلوه مى دهند ولى فضل ما را انكار مى كنند، در حق خود ما با ما مىستيزند و ما را از آن كنار مى زنند، البته و بال اين كار ناشايست خود را چشيدند و به زودى (در قيامت) به كيفر اين تبهكارى خود خواهند رسيد. همانا مردانى چند از شما از يارى من باز نشستند كه من اين كار زشت را بر آنان خرده مى گيرم و آنان را مورد نكوهش و سرزنش قرار مى دهم، شما نيز به آنان درشت گوييد و سخنان زننده اى به گوششان برسانيد تا به جلب رضايت ما تن دهند يا كارى كه مورد خشنودى ماست از آنان مشاهده كنيم.
يكى از افسران آن حضرت به نام مالك بن حبيب تميمى يربوعى برخاست و گفت: به خدا سوگند، من درشتگويى و سخنان ناخوشايند گفتن به آنان را كافى نمى دانم، به خدا سوگند اگر دستور دهيد همه را خواهيم كشت. اميرمؤمنان عليه السلام فرمود: اى مالك، از اندازه برون شدى و از حد درگذشتى و مبالغه بيش از حد نمودى! مالك گفت: (اى اميرمؤمنان، اندكى ستم و سخت گيرى تو بر مخالفان در
امورى كه پايه هاى حكومت تو را مىلرزاند از سازگارى و كوتاه آمدن با دشمنان كارسازتر است).
اميرمؤمنان عليه السلام فرمود: اما خداوند چنين حكمى نفرموده است اى مالك!
خداوند فرموده: (جان را به جان قصاص كنيد)، (1) پس ديگر چه جاى اندكى ستم؟ (2) و نيز فرموده است: (و هر كه مظلوم كشته شود ما قدرتى در اختيار ولى او نهاده ايم (كه انتقام گيرد) ولى نبايد در قتل اسراف كند چرا كه او (از سوى ما) يارى شده است). (3) ابوبردة بن عوف ازدى - كه از طرفداران عثمان بود و در جنگ جمل شركت نكرد و در جنگ صفين هم با نيتى متزلزل در ركاب حضرت بود - برخاست و گفت: اى اميرمؤمنان، به نظر شما اين كشتگانى كه در پيرامون عايشه و طلحه و زبير به روى زمين افتاده اند گناهشان چه بود؟ فرمود: آنان شيعيان و كارگزاران مرا كشتند و آن مرد از قبيله ربيعه عبدى رحمه الله را با گروهى از مسلمانان به جرم آن كه گفتند: ما مانند شما بيعت را نمىشكنيم و مانند شما خيانت و نامردمى نمىكنيم، كشتند، و بر آنان شوريدند و به ظلم و ستم همه را از دم تيغ گذراندند، و من از آنان خواستم كه قاتلان برادرانم را از ميان اين گروه به من بسپارند تا آنها را قصاص كنم آن گاه كتاب خدا را ميان خودمان داور كنيم، اما سر بر تافتند و به
جنگ با من برخاستند در حالى كه بيعت من و خون حدود هزار نفر از شيعيانم به گردن آنها بود و از اين رو آنان را كشتم، آيا در اين مورد ترديدى به دل دارى؟
گفت: پيش از اين شك داشتم اما اكنون فهميدم و خطاى آن قوم برايم روشن گشت، زيرا تو مردى راه يافته و درستكارى.
على عليه السلام آماده شد كه از منبر فرود آيد كه مردانى چند برخاستند تا سخن گويند ولى چون ديدند امام فرود آمد نشستند و سخنى نگفتند.
ابوالكنود گويد: ابوبرده با آن كه در صفين حضور داشت ولى با اميرمؤمنان عليه السلام نفاق مى ورزيد و با معاويه مكاتبات سرى داشت و چون معاويه قدرت را به دست گرفت يك قطعه زمين مستغلاتى را در فلوجه (از روستاهاى كوفه) در اختيار او نهاد و او نزد معاويه محترم مى زيست. (1)
فصل 24 عدالت امام على عليه السلام در زمينه داورى و حكومت و پاره اى از داوريهاى او آداب داورى 1 - ابن ابى الحديد گويد: مردى به نزد عمر بن خطاب از على بن ابى طالب عليه السلام شكايت آورد و آن حضرت در آنجا نشسته بود. عمر رو به آن حضرت نموده گفت: اى ابا الحسن، برخيز و در كنار خصم خود بنشين، على عليه السلام برخاست و در كنار او نشست و با هم به گفتگو و مناظره پرداختند، سپس آن مرد رفت و على عليه السلام هم به جاى خود بازگشت اما عمر رنگ چهره على را دگرگون يافت، گفت: اى ابا الحسن، چرا رنگت دگرگون شده، آيا از اين پيشامد ناراحتى؟
فرمود: آرى، عمر گفت: چطور؟ فرمود: چرا مرا (به جهت احترام) با كنيه در حضور خصم من صدا زدى و به نام صدا نزدى كه اى على، برخيز و در كنار خصم خود بنشين؟! (1) 2 - شعبى گويد: على عليه السلام زره خود را نزد يك مردى نصرانى ديد و او را براى داورى نزد شريح برد... و فرمود: اين زره من است كه نه آن را فروخته و نه به
كسى بخشيده ام، شريح به نصرانى گفت: اميرمؤمنان چه مى گويد؟ نصرانى گفت:
زره مال خودم است ولى اميرمؤمنان را هم دروغگو نمى دانم. شريح رو به على عليه السلام نموده گفت: اى اميرمؤمنان، آيا شاهد دارى؟ فرمود: نه: شريح به نفع نصرانى حكم نمود.
نصرانى به راه افتاد، اندكى رفت، سپس بازگشت و گفت: من گواهى مى دهم كه اين نوع داورى، داورى پيامبران است، اميرمؤمنان مرا نزد قاضى مى برد و قاضى او بر عليه او داورى مى كند! گواهى مى دهم كه معبودى جز خداى يكتاى بى شريك نيست، و محمد بنده و رسول او است، به خدا سوگند اين زره مال شماست اى اميرمؤمنان، هنگامى كه به سوى صفين رهسپار بوديد و لشكر به راه افتاد اين زره از پشت شتر خاكسترى رنگ شما افتاد. اميرمؤمنان عليه السلام فرمود: اكنون كه اسلام آوردى آن را به تو بخشيدم، و اسبى هم به او عنايت فرمود. (1) 3 - اميرمؤمنان عليه السلام ابوالاسود دئلى را به منصب قضاوت گماشت سپس او را عزل كرد: وى گفت: چرا مرا معزول داشتى در حالى كه خيانت و جنايتى از من سر نزده است؟ فرمود: ديدم بر سر خصم داد مى زنى و سخن تو از سخن خصم بالاتر مى رود. (2) 4 - امام صادق عليه السلام فرمود: اميرمؤمنان عليه السلام فرموده است: هر كه بر منصب قضا نشيند (3) بايد در اشاره و نگاه و محل نشستن، ميان اهل دعوا برابرى را رعايت كند. (4) 5 - على عليه السلام در عهدنامه به محمد بن ابى بكر نوشت: همه اهل دعوا را به يك
چشم نگاه كن تا بزرگان چشم طمع به ستم تو به نفع آنان نداشته باشند، و ضعيفان از عدل تو با آنان نوميد نگردند. (1) 6 - و در عهدنامه به مالك اشتر نوشت: و مانند گرگ خون خوار به جان مردم نيفت كه خوردن آنان را غنيمت شمارى، زيرا مردم دو دسته اند: يا برادر دينى تو هستند يا انسانى مانند تو. (2) 7 - روكس بن زائد گويد: امام على عليه السلام اعجوبه اى از عجايب داورى است، زيرا او نخستين كسى است كه ميان شهود جدايى افكند تا مبادا دو نفر از آنها در اثر تبانى شهادتى دهند كه جمال حق را زشت و آثار حق را خاموش سازند. وى با اين سنت پسنديده نيكو مبنايى را براى داورى پايه گذارى كرد كه راه فهم حق را براى داوران روشن مى سازد و احكام آنها را از شك و شبهه منزه مى دارد و ميان كسانى كه با احساسات و عواطف مردم بازى مى كنند جدايى مى افكند... و نيز امام على عليه السلام نخستين كسى است كه براى شهادت شاهدان پرونده تشكيل داد و گواهى آنان را ثبت نمود تا شهادتها در اثر رشوه يا تدليس به جهت طمع يا ميل عاطفى دگرگون نشود، و آن حضرت با اين كار يكى از بزرگترين مبتكران عالم به شمار مى رود، زيرا حفظ حقوق مردم از دستكارى و خيانت گرانبهاتر از خود حيات آنهاست، و نسلها و ملتها و حكومتها و دولتهاى آينده بر اساس همان طرحى كه آن امام بزرگ ترسيم نموده حركت خواهند كرد...
و نيز گويد: او نخستين مكتشف يا مبتكرى است كه ميان شير مادر دختر و مادر پسر فرق نهاد. (3) علاوه بر اينها امام عليه السلام در قضاوت از رابطه عميق مادرى نيز در كشف حقيقت
استفاده نمود و آن حضرت نخستين كسى است كه از وجدان باطنى و ضمير ناخود آگاه در اين راه بهره جست، چنان كه خواهد آمد.
چند نمونه از داوريهاى آن حضرت 8 - امام باقر عليه السلام در حديثى فرمود: جوانى به اميرمؤمنان عليه السلام گفت: اين چند نفر پدرم را با خود به سفر بردند و خود بازگشتند و پدرم باز نيامد، از آنان حال پدر را پرسيدم گفتند: مرده است. از مالش پرسيدم گفتند: مالى به جاى ننهاد. آنان را نزد شريح برده و او آنان را سوگند داد، و من مى دانم كه پدرم مال فراوانى را با خود برده بود.
اميرمؤمنان عليه السلام فرمود: به خدا سوگند، در ميان آنان حكمى كنم كه جز داود پيامبر عليه السلام كسى پيش از من چنين حكمى نكرده است! اى قنبر، مأموران انتظامى مرا خبر كن. قنبر آنان را فراخواند، امام به هر يك از همسفران يكى از مأموران را گماشت، آن گاه به چهره آنان نگريسته فرمود: چه مى گوييد؟ فكر مى كنيد من نمى دانم چه بر سر پدر اين جوان آورده ايد؟ اگر چنين باشد آدم نادانى خواهم بود. سپس فرمود: آنان را از هم جدا كنيد و سرشان را بپوشانيد.
آنان را جدا كردند و هر كدام را كنار يكى از ستونهاى مسجد نگاه داشتند و سرهاى آنان را با لباسشان پوشاندند. آن گاه كاتب خود عبيدالله بن ابى رافع را فراخواند و فرمود: كاغذ و قلم بياور، و خود حضرت در جاى قاضى نشست و مردم هم برابر او نشستند. فرمود: هر گاه من تكبير گفتم شما هم صدا به تكبير برداريد. سپس فرمود: بيرون رويد. آن گاه يكى از متهمان را فراخواند و او را برابر خود نشانيد و صورتش را گشود و به عبيدالله فرمود: اقرارها و گفته هاى اين مرد را بنويس.
آن گاه رو به او كرده فرمود: چه روزى با پدر اين جوان از منزل بيرون شديد؟
گفت: فلان روز. فرمود: در چه ماهى؟ گفت: فلان ماه. فرمود: در چه سالى؟
گفت: فلان سال، فرمود: به كجا كه رسيديد پدر اين جوان مرد؟ گفت: به فلان جا. فرمود: در منزل چه كسى مرد؟ گفت: در منزل فلانى پسر فلانى. فرمود:
بيماريش چه بود؟ گفت: فلان بيمارى. فرمود: چند روز بيمار بود؟ گفت: فلان و فلان روز. فرمود: چه روزى مرد و چه كسى او را غسل داد و كفن كرد؟ و او را در چه كفن كرديد و كه بر او نماز خواند و كه در قبر او رفت و او را در قبر نهاد؟
اميرمؤمنان عليه السلام پس از همه اين پرسشها صدا به تكبير برداشت و همه مردم هم تكبير گفتند. باقى متهمان دو دل شدند و شك نكردند كه رفيق شان بر عليه خود و آنان اقرار نموده است. امام دستور داد صورت او را پوشاندند و به زندان بردند.
سپس يكى ديگر را فراخواند و او را برابر خود نشانيد و صورت او را گشود و فرمود: هرگز چنين نيست كه پنداشته ايد، شما فكر مى كنيد كه من نمى دانم چه كرده ايد؟ گفت: اى اميرمؤمنان، من فقط يكى از آنان بودم و راضى به كشتن او هم نبودم، و بدين وسيله اقرار كرد. آن گاه امام عليه السلام يكايك آنان را فراخواند و همگى به قتل و گرفتن مال او اقرار نمودند. امام عليه السلام آن را كه به زندان فرستاده بود به حضور طلبيد و او نيز اقرار نمود، و آن گاه امام عليه السلام آنان را به پرداخت مال و ديه خون الزام فرمود. (1) 9 - امام باقر عليه السلام فرمود: در حكومت على عليه السلام دو زن يكى پسر و ديگرى دختر به دنيا آورد، مادر دختر فرزند خود را در گاهواره پسر گذاشت و پسر آن زن را برداشت، آن گاه بر سر فرزند پسر با يكديگر به نزاع پرداختند و براى داورى نزد آن حضرت آمدند، امام عليه السلام دستور داد شير هر دو را وزن كنند، و فرمود: هر كدام
كه شيرش سنگين تر است پسر از آن او است. (1) 10 - شيخ مفيد رحمه الله روايت نموده: در زمان عمر دو زن درباره كودكى دعوا كردند و هر كدام بدون داشتن شاهد مدعى بود كودك از آن او است و شخص ديگرى هم در اين دعوا مدعى نبود. حكم مسأله بر عمر پوشيده ماند و به اميرمؤمنان عليه السلام پناه برد، امام عليه السلام آن دو زن را خواست و پند و اندرز داد اما سودى نكرد و به دعواى خود ادامه دادند، على عليه السلام فرمود: اره اى بياوريد، زنان گفتند: مى خواهى چه كنى؟ فرمود: كودك را دو نيم مى كنم و هر كدام شما را نيمى از آن مى دهم. يكى از زنها ساكت ماند و ديگرى گفت: اى ابا الحسن، تو را به خدا چنين نكن، حال كه چنين است من كودك را به اين زن مى دهم. امام عليه السلام تكبير گفت و فرمود: اين كودك فرزند توست نه آن زن، و اگر فرزند او بود به حال او دل مىسوزاند. در اين حال آن زن ديگر اعتراف كرد كه حق با اين زن است و كودك از آن او است. (2) 11 - امام باقر عليه السلام فرمود: در زمان اميرمؤمنان عليه السلام مردى از دنيا رفت و يك پسر و يك غلام از خود به جاى گذارد و هر كدام از آنها مدعى شد كه وى فرزند او است و ديگرى غلام است. دعوا نزد اميرمؤمنان عليه السلام بردند، امام عليه السلام دستور داد و سوراخ در ديوار مسجد ايجاد كردند و به هر كدام فرمود كه سرش را داخل سوراخ كند. سپس فرمود: اى قنبر، شمشير را بكش. ولى اشاره كرد كه دستورم را اجرا نكن. سپس فرمود: گردن غلام را بزن. غلام فورا سر خود را دزديد. اميرمؤمنان عليه السلام او را گرفت و به ديگرى فرمود: تو فرزند هستى، و من اين را آزاد نموده و مولاى تو مى سازم. (3)
12 - جابر جعفى از تميم بن حزام اسدى روايت كرده كه گفت: دعواى دو زن را كه بر سر يك دختر و پسر اختلاف داشتند نزد عمر بردند، عمر گفت:
ابو الحسن زداينده غم ها كجاست؟ على عليه السلام را آوردند، عمر داستان را براى حضرت تعريف كرد، حضرت دستور داد دو ظرف شيشه اى آوردند و آنها را وزن نمود، آن گاه دستور داد كه هر كدام در يكى از شيشه ها شير بدوشد. سپس شيشه ها را وزن كرد و يكى سنگين تر آمد. حضرت فرمود: پسر از آن زنى است كه شيرش سنگين تر است و دختر از آن زنى كه شيرش سبك تر است. عمر گفت:
اى ابو الحسن، اين را از كجا گفتى؟ فرمود: زيرا خداوند بهره پسر را از ارث دو برابر بهره دختر قرار داده است. و پزشكان نيز همين (سنگينى شير) را اساس استدلال بر پسر و دختر قرار داده اند. (1) 13 - حافظ عبد الرزاق وعبدبن حميد وابن منذر با سند خود از دئلى روايت كرده اند كه: زنى را نزد عمر آوردند كه شش ماهه زاييده بود، عمر خواست او را سنگسار كند، خواهرش نزد على بن ابى طالب عليه السلام آمد و گفت: عمر مى خواهد خواهرم را سنگسار كند، تو را به خدا سوگند مى دهم كه اگر عذرى براى او مى دانى مرا از آن با خبر ساز. على عليه السلام فرمود: او عذر دارد، زن صدا به تكبير بلند كرد كه عمر و حاضران شنيدند، آن گاه به نزد عمر رفته گفت: على براى خواهرم عذرى مى شناسد، عمر به نزد على عليه السلام فرستاد كه عذر آن زن چيست؟ فرمود:
خداوند مى فرمايد: (مادران فرزندان خود را دو سال تمام شير دهند) (2) و فرموده:
(و مدت حمل و دوران شير دادنش سى ماه است) (3) و فرموده: (و دوران * (هامش) (1) - مناقب ابن شهر آشوب 2 / 367.
(2) - سوره بقره / 233.
(4) - سوره احقاف / 15. (*)
شير دادنش دو سال است)، (1) بنابر اين (با كسر دو سال از سى ماه) مدت حمل شش ماه مى شود. عمر آن زن را رها كرد، سپس به ما خبر رسيد كه آن زن فرزند ديگرى شش ماهه آورده است. (2) 14 - امام صادق عليه السلام فرمود: مردى را خدمت اميرمؤمنان عليه السلام آوردند كه او را در خرابه اى يافتند كه كارد خونين به دست داشت و بالاى سر مردى سر بريده كه در خون خود مىغلتيد ايستاده بود. اميرمؤمنان عليه السلام به او فرمود: تو چه گويى؟
گفت: اى اميرمؤمنان من او را كشته ام. فرمود: او را ببريد قصاص كنيد. همين كه او را بيرون بردند تا بكشند مردى با شتاب از راه رسيد و گفت: شتاب نكنيد و او را نزد اميرمؤمنان باز گردانيد. او را باز گرداندند و آن مرد از راه رسيده گفت: ا اميرمؤمنان، به خدا سوگند اين كشنده او نيست، من او را كشته ام.
اميرمؤمنان عليه السلام به مرد اولى گفت: چه باعث شد كه بر عليه خود اقرار كردى؟
گفت: اى اميرمؤمنان، من هيچ نمىتوانستم بگويم، زيرا همه قرائن بر عليه من بود، زيرا از طرفى چنين مردانى عليه من شهادت دادند و از طرفى مرا با كارد خونين در دست بالاى سر مردى كه در خون خود مىغلتيد دستگير كرده اند. من ترسيدم كه با كتك از من اقرار بگيرند، از اين رو خودم اقرار كردم، و حقيقت اين است كه من در كنار اين خرابه گوسفندى سر بريدم در اين حال بول به من فشار آورد، به خرابه رفتم چشمم به مردى افتاد كه در خون خود مىغلتيد و من شگفت زده بالاى سرش ايستادم كه ناگاه اينان بر سر من ريختند و دستگيرم نمودند.
اميرمؤمنان عليه السلام فرمود: اين دو نفر را بگيريد و نزد حسن ببريد و به او بگوييد:
حكم اينها چيست؟ نزد حسن عليه السلام رفتند و داستان را گفتند، حضرت حسن عليه السلام فرمود: به اميرمؤمنان بگوييد: اين مرد قاتل گرچه يك نفر را كشته ولى جان يك نفر ديگر را نجات داده و به او حيات تازه بخشيده است و خداوند فرموده: (و هر كه جانى را زنده كند گويى همه مردم را زنده كرده است)، (1) از اين رو بايد آن دو نفر آزاد گردند و ديه مقتول از بيت المال داده شود. (2) 15 - مردى خدمت على عليه السلام آمد و گفت: اى اميرمؤمنان، من در هنگام آميزش با همسر جلوگيرى مى كردم و نطفه خود را بيرون مىريختم و باز هم همسرم فرزند آورده است! فرمود: تو را به خدا آيا پس از آن كه با او درآميختى پيش از آن كه بول كنى دوباره آميزش نمودى؟ گفت: آرى. فرمود: پس فرزند متعلق به توست. (3) استاد محمد تقى فلسفى گويد: باور كردنى نبود كه مردى در موقع آميزش مراقب باشد كه نطفه در خارج رحم بريزد و باز زن باردار شود. گويى مرد نسبت به همسر خود بدگمان شده بود و الا هرگز موضوع محرمانه و داخلى خويش را فاش نمى كرد... على عليه السلام مى داند منشأ پيدايش فرزند، تمام نطفه اى كه از مرد خارج مى شود نيست بلكه يك ذره كوچك نطفه كمتر از نيش يك سنجاق كه در مجرا مانده باشد مى تواند زن را باردار كند و اگر فاصله دو آميزش با يكديگر چند ساعت طول بكشد مانعى ندارد زيرا نطفه در محيط مناسب تا 48 ساعت خاصيت خود را حفظ مى كند وزن آبستن مى شود. لذا فرمود: بچه مال توست و ذرات نطفه اول كه به علت ادرار نكردن در مجراى بول باقى مانده او را در وقاع
دوم باردار كرده است. (1) و نيز گويد: در چهارده قرن قبل هيچ كس تصور نمى كرد كه منشأ پيدايش انسان موجود كوچك و ناچيزى است كه هر بار در نطفه مرد ميليونها از آن وجود دارد و همين ذره كوچك كافى است زنى را باردار كند. (2) و نيز از دكتر الكسيس كارل نقل مى كند كه: اسپرماتوزوئيدها معمولا تا 48 ساعت بعد از انزال در محيط قليائى و حرارت 37 درجه خاصيت بارور كردن خود را حفظ مى نمايند. (3)
فصل 25 امام على عليه السلام و پاسدارى از حقوق مردم 1 - پير مرد نابينايى كه گدايى مى كرد از راه مى گذشت، اميرمؤمنان عليه السلام فرمود:
اين چيست؟ گفتند: اى اميرمؤمنان، مردى نصرانى است. فرمود: از او كار كشيديد و اينك كه پير شده و از پا افتاده كمك خود را از او دريغ مى داريد! از بيت المال خرجى او را بدهيد. (1) 2 - امام مجتبى عليه السلام فرمود: چون على عليه السلام طلحه و زبير را شكست داد مردم همه گريختند و در راه بر زن باردارى گذشتند و او از ترس وضع حمل كرد و كودك زنده به دنيا آمد و چندى دست و پا زد و جان داد و پس از او مادرش از دنيا رفت. على عليه السلام و ياران از آنجا گذشتند و آن زن و كودك را ديدند كه روى زمين افتاده اند، از حال آنان پرسيد، گفتند: او باردار بود و چون جنگ و هزيمت را ديد ترسيد و بچه انداخت. حضرت پرسيد: كدام يك زودتر مرده‌اند؟ گفتند:
كودك پيش از مادر مرده است.
حضرت شوهر آن زن را كه پدر كودك مرده بود فراخواند و (بر اساس قانون ارث) دو ثلث ديه را به او پرداخت و براى مادر او (كه مرده بود) يك ثلث سهم
قرار داد، آن گاه از ارث آن زن مرده از كودك خود كه ثلث ديه بود نصف آن را به شوهر داد و باقى را به خويشان آن زن داد، و نيز از ديه آن زن نصف آن را كه دو هزار و پانصد درهم بود به شوهر داد و دو هزار و پانصد درهم ديگر را به خويشان آن زن داد زيرا جز همان كودكى كه انداخته بود فرزند ديگرى نداشت.
و همه اين مبالغ را از بيت المال بصره پرداخت نمود. (1) 3 - طبرى به سند خود از امام باقر عليه السلام روايت كرده كه فرمود: رسول خدا صلى الله عليه و آله و سلم پس از فتح مكه خالدبن وليد را براى دعوت نه براى جنگ به سويى فرستاد و قبايلى از عرب به نامهاى سليم ومدلج و چند قبيله ديگر نيز با او بودند و همگى به غميصاء - كه محل آبى بود براى بنى جذيمة بن عامربن عبد مناة بن كنانه - فرود آمدند. بنوجذيمه در زمان جاهليت عوف بن عبد عوف ابو عبد الرحمن بن عوف و فاكة بن مغيره را كه تاجر بودند و از يمن بر آنها وارد شده بودند كشته و اموالشان را گرفته بودند، و چون اسلام پيروز شد و رسول خدا صلى الله عليه و آله و سلم خالدبن وليد را فرستاد، وى حركت كرد تا به آن مكان رسيد، چون خالد را ديدند سلاح برگرفتند، خالد به آنها گفت: سلاح را زمين بگذاريد كه مردم مسلمان شده اند.
مردى از بنى جذيمه گويد: چون خالد ما را گفت كه سلاحها را زمين بگذاريد، يكى از ما كه جحدم نام داشت گفت: واى بر شما اى بنى جذيمه، اين خالد است، به خدا سوگند كه پس از فرو نهادن سلاح جز اسارت و پس از اسارت جز زده شدن گردنها نخواهد بود، به خدا سوگند من هرگز سلاحم را زمين نخواهم نهاد. گروهى از قومش او را گرفته، گفتند: اى جحدم، مى خواهى خون ما را بريزى؟ مردم مسلمان شده اند و جنگ فرو نشسته و مردم در امنيت به سر مى برند! و او را رها نكردند تا سلاحش را گرفتند و همگى بر اساس حرف
خالد سلاحها را فرو گذاشتند آن گاه خالد دستور داد همه را گرفتند و دستهاشان را بستند و تيغ بركشيد و به جان آنان افتاد وعده اى از آنها را كشت.
چون خبر به رسول خدا صلى الله عليه و آله و سلم رسيد دستها را به آسمان برداشت و گفت، (خداوندا، من به پيشگاه تو از اين كار خالد بيزارى مى جويم). سپس على عليه السلام را فراخواند و فرمود: اى على، به نزد آنان برو و به كارشان رسيدگى كن و امر جاهليت را زير پا بنه.
على عليه السلام با مقدارى مال كه رسول خدا صلى الله عليه و آله و سلم به او داده بود به سوى آنان رفت و ديه كشتگان وجريمه اموالى را كه از آنان تلف شده بود پرداخت حتى پول ظرفى را كه در آن به سگ آب مى دادند پرداخت نمود و مقدارى اضافه آمد، على عليه السلام فرمود: آيا هنوز خون و مالى مانده كه جريمه آن پرداخت نشده باشد؟
گفتند: نه، فرمود: من بقيه اين مال را احتياطا ميان شما تقسيم مى كنم تا اگر موردى باشد كه رسول خدا و يا شما ندانسته باشيد جريمه آن پرداخت شده باشد.
پس از انجام اين كار خدمت رسول خدا صلى الله عليه و آله و سلم بازگشت و او را از ماجرا باخبر ساخت، فرمود: كار درست و نيكويى كردى. آن گاه پيامبر صلى الله عليه و آله و سلم رو به قبله ايستاد و دستها را به آسمان برداشت به گونه اى كه سپيدى زير بازوهاى حضرتش ديده مى شد و سه بار عرضه داشت: خداوندا، من به پيشگاه تو از اين كار خالدبن وليد بيزارى مى جويم. (1) 4 - در خبر آمده كه پيامبر صلى الله عليه و آله و سلم خالدبن وليد را براى جمع آورى صدقات بنى جذيمه از بنى المصطلق ارسال داشت وخالد به جهت سابقه ريخته شدن خونى كه ميان او و آنان وجود داشت آنان را دستگير كرد وعده اى از آنان را
كشت و اموالشان را ربود. چون خبر به پيامبر صلى الله عليه و سلم رسيد دست به آسمان برداشت و گفت: (خداوندا، من به پيشگاه تو از آنچه خالد كرده بيزارم)، و گريست سپس على را فراخواند و با مقدارى مال او را به سوى آن قبيله فرستاد و فرمود تا ديه مردان كشته شده و عوض مالهاى ربوده شده آنان را بپردازد.
اميرمؤمنان عليه السلام همه آنها را پرداخت حتى پولهايى براى ظروف آب سگها و ريسمانهاى چوپانان داد، و باقى مانده مال را به خاطر ترس زنان و وحشت كودكان و كارهاى ديگرى كه شده و خبر داشتند يا نه و براى آن كه از رسول خدا صلى الله عليه و آله و سلم راضى باشند به آنان پرداخت نمود. (1) 5 - در (مصباح الانوار) گويد: يك سال بود كه اميرمؤمنان عليه السلام هوس جگر سرخ شده با نان تازه داشت، در يكى از روزها كه روزه بود اين مطلب را با امام حسن عليه السلام در ميان گذاشت و امام آن را تهيه نمود. هنگام افطار كه ظرف غذا را نزد حضرتش برد سائلى بر در خانه رسيد. اميرمؤمنان عليه السلام فرمود: پسرم، اين را براى سائل ببر تا ما در روز قيامت اين نكته را در نامه عمل خود مشاهده نكنيم كه: اذهبتم طيباتكم في حياتكم الدنيا واستمتعتم بها. (2) (شما بهره هاى پاكيزه و لذيذ خود را در زندگانى دنياتان برديد و از آنها كامياب شديد).
6 - مردى خدمت رسول خدا صلى الله عليه و آله و سلم رسيد و از گرسنگى شكايت كرد، پيامبر صلى الله عليه و آله و سلم به خانه هاى همسران فرستاد و همه گفتند: جز آب چيز ديگرى نداريم. پيامبر صلى الله عليه و آله و سلم فرمود: امشب چه كس از اين مرد پذيرايى مى كند؟ على بن ابى طالب عليه السلام گفت: من اى رسول خدا، آن گاه نزد فاطمه عليها السلام آمد و گفت: اى دختر رسول خدا، غذا چه دارى؟ گفت: جز خوراك بچه ها چيز ديگرى نداريم
و آن را به مهمان خود ايثار مى كنيم. على عليه السلام گفت: اى دختر محمد، كودكان را بخوابان و چراغ را خاموش كن. فردا صبح كه على عليه السلام خدمت رسول خدا صلى الله عليه و آله و سلم رفت و خبر شب گذشته را باز گفت، در همين حال بودند كه اين آيه نازل شد: و يؤثرون على انفسهم ولو كان بهم خصاصة. (1) (و ديگران را بر خود مقدم مى دارند گرچه خود سخت نيازمند باشند). (2) 7 - اميرمؤمنان عليه السلام در عهدنامه خود به مالك اشتر رحمه الله مى فرمايد: بخشى از اوقات خود را براى نيازمندان و داد خواهان قرار ده كه شخصا در برابر آنان خالى از هر انديشه اى حضور يا بى و در يك مجلس عمومى شركت كنى. در آن مجلس در برابر خداوند كه تو را آفريده فروتنى نموده و سپاه و پاسداران و مأموران انتظامى خود را از برابر آنان دور دار تا هر كس مى خواهد سخنى گويد بدون لكنت حرف خود را بزند، زيرا من از رسول خدا صلى الله عليه و آله و سلم شنيدم كه نه يك جا بلكه بارها مى فرمود: (هرگز امتى به قداست نمى رسد تا آن كه در ميان آنان حق ضعيف از قوى بدون لكنت زبان گرفته شود).
و نيز بدخلقى و كندزبانى آنها را تحمل كن و تنگ خلقى و بزرگ منشى (خود) را از آنان دور ساز تا خداوند بدين وسيله اكناف رحمت خود را بر تو بگستراند و پاداش طاعتش را بر تو لازم سازد، و آنچه مى دهى با گوارايى و روى خوش بده و هر چه را دريغ مى دارى با روشى نيكو و همراه با پوزش دريغ دار! (3)
فصل 26 سياست و تدبير امام على عليه السلام در (لسان العرب) ماده (سوس) گويد: (سياست يعنى پرداختن به كارى و به سامان آوردن آن).
و در (مجمع البحرين) در همين ماده گويد: (در وصف ائمه عليهم السلام آمده كه انتم ساسة العباد يعنى شما سياست مداران بندگانيد. و نيز آمده: الامام عارف بالسياسة يعنى امام آگاه به سياست است. و نيز آمده: (سپس خداوند امر دين و امت را به پيامبر صلى الله عليه و آله و سلم سپرد تا بندگان او را سياست كند). و در خبر است كه:
(بنى اسرائيل را پيامبرانشان سياست مى كردند)، يعنى امور آنان را عهده دار مى شدند مانند اميران و پادشاهان كه امور رعيت را به دست دارند. و سياست پرداختن به كارى و به سامان آوردن آن است).
اين تعريف امامان اهل لغت از سياست است كه آن را پرداختن و به سامان آوردن كار معنا كرده اند. بنابر اين اگر پرداختن به كارى همراه با به سامان آوردن آن و اجراى عدالت و احقاق حق و ابطال باطل نباشد سياست حقيقى و اسلامى نيست بلكه سياست مكياولى وحقه بازى است، و فرق اساسى ميان سياست على عليه السلام وسياست ديگران در همين است و خود آن حضرت در خطبه هاى چندى به اين فرق اساسى اشاره نموده است از جمله:
(ما در روزگارى به سر مى بريم كه بيشتر مردم آن حقه بازى را زرنگى مى دانند و جاهلان روزگار آنان را زرنگ و چاره ساز مى شناسند. آنان را چه مى شود، خدا بكشدشان! البته آدمى كه به زير و روى امور آگاه است نيز راه چاره را مى داند ولى امر و نهى خدا او را مانع است، از اين رو با اين كه به خوبى راه حيله گرى را مى داند و مى تواند، آن را رها مى سازد، اما كسى كه پرهيز دينى ندارد در انتظار فرصت آن مى نشيند). (1) و از جمله: (به خدا سوگند كه معاويه از من هوشمندتر نيست ولى او حقه بازى و نابكارى مى كند، و اگر حقه بازى ناخوشايند نبود من هوشمندترين مردم بودم، اما هر حقه بازيى نابكارى است و هر نابكاريى كفر است، و هر حقه بازى را پرچمى است كه روز قيامت بدان شناخته مى شود. به خدا سوگند من هيچ گاه فريب نمىخورم و غافل گير نمى شوم و در برابر سختيها به زانو در نمى آيم). (2) و از جمله: (جز اين نيست كه امر خداى سبحان را به پا نمى دارد مگر آن كس كه سازش كارى نكند، همرنگ ديگران در نيايد و (يا سستى و ناتوانى به خرج ندهد) و پيرو طمعها نباشد). (3) و از جمله: (اگر مكر و حيله راه به دوزخ نمى برد من مكارترين مردم عرب بودم). (4) و از جمله: (آيا مرا مى فرماييد كه يارى را از راه ستم بر زيردستان بجويم؟). (5) و از جمله: (بى گمان من راه اصلاح شما وراست كردن كژيهاى شما را به
خوبى مى دانم، ولى هرگز اصلاح شما را به بهاى تباهى خودم مصلحت نمى بينم، خداوند گرد خوارى بر چهره هاتان بنشاند)! (1) از سخنان فوق دانسته مى شود كه على عليه السلام راه فرصت طلبى و روش به چنگ آوردن قدرت و حكومت را به خوبى مى دانست ولى به جهت ديندارى آنها را به كار نمى برد، زيرا پيروزى و رستگارى در نظر آن حضرت جز تحصيل رضاى خدا و عمل به حق و عدل چيز ديگرى نبود، و حضرتش آمادگى داشت كه براى تأمين اين هدف جان خود و حكومت و هر چه را كه در نظرش عزيز است قربانى كند.
ابن ابى الحديد گويد: روزى فاطمه عليها السلام آن حضرت را به قيام و شورش تحريك نمود، امام ناگهان صداى مؤذن را شنيد كه: (أشهد أن محمدا رسول الله)، به فاطمه عليها السلام فرمود: آيا مىپسندى كه اين صدا از روى زمين محو شود؟ پاسخ داد: نه، فرمود: اين همان چيزى است كه من مى گويم. (2) و نيز گويد: بدان كه يك سياست مدار زمانى مى تواند به سياست نهايى دست يابد كه به رأى خود و آنچه صلاح ملك و مملكتش و استوارى پايه هاى حكومتش در آن است عمل كند خواه موافق با شرع باشد يا نباشد. و هر گاه در سياست و تدبير خود به آنچه گفتيم عمل نكند بعيد است كارش انتظام يابد و حالش سر و سامان پيدا كند، وامير مؤمنان مقيد به قيود شريعت بود و گرايش به پيروى از شرع و دست كشيدن از همه آراء جنگى و حيله و چاره سازى داشت كه كارش را پيش مى برد ولى با شريعت سازگار نبود، بنابر اين روش حكومتى او مانند روش ديگران كه چنين التزامى ندارند نبود.
البته نمى خواهيم با اين سخن بر عمربن خطاب نكوهشى وارد كنيم و آنچه را كه وى از آن منزه است به او نسبت دهيم، زيرا او مجتهد بود و بر اساس قياس و استحسان و مصالح مرسله عمل مى كرد و عمومات نص را با آراء و استنباط از اصولى كه مقتضاى خلاف عمومات نص بود تخصيص مى زد و با دشمن حيله به كار مى برد و اميران خود را به مكر و حيله دستور مى داد و كسى را كه گمان مى برد مستحق تأديب است با تازيانه و چوب دستى تأديب مى نمود ولى از افراد ديگرى كه واقعا مستحق تأديب بودند چشم مى پوشيد، و همه اينها را از روى اجتهاد و آنچه كه به نظرش مى رسيد انجام مى داد. (1) اما اميرمؤمنان عليه السلام اين كارها را درست نمى دانست و از نصوص و ظواهر تجاوز نمى كرد و به اجتهاد و قياس نمى پرداخت و امور دنيا را با امور دين تطبيق مى داد و همه را به يك چوب مى راند و هيچ كارى را جز به دستور كتاب و نص انجام نمى داد، از اين رو روش آن دو نفر در خلافت وسياست فرق داشت، وعمر با اين همه بسيار تند خوى و در سياست بسيار تند و خشن بود وعلى عليه السلام بسيار بردبار و باگذشت و چشم پوش بود... (2) و نيز گويد: هر گاه ما با ابوجعفربن ابى زيد حسنى نقيب بصره رحمه الله در اين مورد سخن مى گفتيم، مى گفت: در نظر كسى كه سيرت پيامبر صلى الله عليه و آله و سلم وسياست ياران آن حضرت در زمان حيات آن بزرگوار را مطالعه كرده باشد فرقى ميان سيره آنها و سيره اميرمؤمنان وسياست يارانش در زمان حيات او وجود ندارد، و همان گونه كه كار على عليه السلام پيوسته با يارانش در اضطراب بود و آنها مخالفت و نافرمانى
مى كردند و به دشمنان حضرتش پناهنده مى شدند و آشوبها و جنگها در زمان حضرتش بسيار بود، پيامبر صلى الله عليه و آله و سلم نيز پيوسته گرفتار نفاق و آزار منافقان و مخالفت ياران و گريختن برخى از آنان به سوى دشمن و جنگها و آشوبهاى بسيار بود...
و از امور شگفت انگيز آن كه: على عليه السلام از چند جهت با رسول خدا صلى الله عليه و آله و سلم مشابهت دارد 1) نخستين جنگ رسول خدا صلى الله عليه و آله و سلم جنگ بدر بود كه در آن پيروز شد و نخستين جنگ على عليه السلام هم جنگ جمل بود كه در آن به پيروزى رسيد.
2) نامه صلح و حكميت در روز صفين نظير نامه صلح و سازش در روز حديبيه بود. 3) معاويه در آخر حكومت على عليه السلام به سوى خويش فراخواند و خود را خليفه ناميد چنان كه مسيلمه كذاب) واسود عنسى در اواخر دوران پيامبر صلى الله عليه و آله و سلم به سوى خود فرا خواندند و خود را پيامبر ناميدند. 4) كار معاويه بر على عليه السلام بسيار گران آمد چنان كه كار اسود ومسيلمه بر رسول خدا صلى الله عليه و آله و سلم. 5) خداوند به كار مسيلمه واسود پس از رحلت رسول خدا صلى الله عليه و آله و سلم خاتمه داد چنان كه به كار معاويه و بنى اميه پس از وفات على عليه السلام. (1) 6) با رسول خدا صلى الله عليه و آله و سلم از ميان طوايف عرب جز قريش نجنگيدند مگر جنگ حنين (كه غير قريش بودند) با على عليه السلام هم از عرب جز قريش نجنگيدند مگر جنگ نهروان (كه غير عرب بودند). 7) على عليه السلام با شمشير به شهادت رسيد و رسول خدا صلى الله عليه و آله و سلم هم با سم شهيد گرديد.
8) پيامبر صلى الله عليه و آله و سلم روى خديجه كه مادر اولادش بود تا زنده بود زن نگرفت، على عليه السلام هم روى فاطمه كه مادر اشرف اولادش بود تازنده بود همسر اختيار نكرد. 9) پيامبر صلى الله عليه و آله و سلم در شصت و سه سالگى درگذشت وعلى عليه السلام نيز در همين سن از دنيا رفت.
و نيز مى گفت: به اخلاق و ويژگيهاى آن دو بنگريد: پيامبر شجاع بود وعلى
نيز، پيامبر فصيح و شيوا سخن بود وعلى نيز، پيامبر بخشنده و دست و دل باز بود وعلى نيز، پيامبر عالم به شرايع و امور الهى بود، على هم عالم به فقه و شريعت و امور دقيق و غامص الهى بود، پيامبر در دنيا زاهد مى زيست و حرص بر دنيا نداشت و در جمع آورى آن نمى كوشيد، على هم زاهد در دنيا و ترك كننده آن بود و از لذتهاى آن بهره نمى گرفت، پيامبر خود را در نماز و عبادت مىگداخت وعلى نيز، پيامبر چيزى از امور عاجل دنيا در نظرش محبوب نبود جز زنان و على نيز همين گونه بود، پيامبر فرزند زاده عبد المطلب بن هاشم بود وعلى هم از همين تيره بود و پدر هر دو در ميان ساير فرزندان عبد المطلب فرزند يك پدر بودند، پيامبر در دامان ابو طالب پدر على پرورش يافت و نزد او به منزله يكى از اولادش به شمار مى رفت و چون بزرگ شد به پاس خدمات ابو طالب على را از ميان فرزندان وى برگزيد و او را از كودكى در دامان خود پروريد، (1) از اين رو خلق و خوى هر دو درهم آميخته و سرشت هر دو شبيه يكديگر گرديده... (2) و نيز ابن ابى الحديد اختصاص على عليه السلام به رسول خدا صلى الله عليه و آله و سلم را از ابو جعفر نقيب نقل نموده و گويد كه وى گفته است: اين اختصاص از آن روست كه آنها يك جان در دو پيكر بودند، پدر (جد) يكى، خانه يكى، و اخلاق هم يگانه و مناسب يكديگر، پس هر گاه پيامبر صلى الله عليه و آله و سلم على را بزرگ مى داشت در واقع خود را بزرگ مى داشت. (3)
فرق سياست على عليه السلام با ديگران 1 - دانشمند مصرى دكتر طه حسين گويد: فاصله ميان على ومعاويه در سيره وسياست بسيار وعميق است، دانستى كه معاويه با ثبات و اعتماد و اطمينان كامل در انتظار على بود، آرى فاصله ميان روش سياسى آنها بسيار وعميق بود، على به خلافت الهى ايمان داشت... او يكى از حقوق واجب بر خود را آن مى ديد كه عدل را با گسترده ترين معانيش در ميان مردم به پا دارد و هيچ كس را بر ديگرى (بدون جهت) ترجيح ندهد، او از حقوق واجب بر خود را حفظ مال مسلمانان مى دانست كه جز در جاى درست خود مصرف نكند، او به خود اجازه نمى داد كه از بيت المال به مردم جايزه دهد بلكه به خود اجازه نمى داد كه از بيت المال براى خود و خانواده اش چيزى بردارد جز به اندازه قوت لايموت نه بيشتر.
اما معاويه.. در اين كار هيچ گناه و مانعى نمى ديد، از اين رو آزمندان همه آرزوهاى خود را در نزد او بر آورده مى ديدند و زاهدان نيز محبوب خود را نزد على عليه السلام مى يافتند، و تو چه گويى درباره مردى كه برادرش عقيل بن ابى طالب نزد او آمد تا چيزى بگيرد و او به فرزندش حسن فرمود: هر گاه سهم من رسيد آن را بردار و با عمويت به بازار برو و جامه و كفشى نو براى او بخر، وبيش از اين نگفت، اما چه گويى درباره مردى كه همين عقيل پس از آن كه صله برادرش او را راضى نكرد نزد او مى رود و او از بيت المال صد هزار به او عطا مى كند؟!... (1) على هرگز در دين سستى و سازشكارى نمى كند و هيچ چيزى را به اين اندازه دشمن نمى دارد كه درهمى از بيت المال مسلمانان را نابجا خرج كند و به كسى بدهد، چنان كه حقه بازى و حيله گرى و هر چه را كه اندك رابطه اى با جاهليت
پيش از اسلام داشت سخت دشمن مى داشت... (1) 2 - و نيز گويد: كليد سياست امام عليه السلام اين سخن او است كه: هرگز در دين خود سستى و سازش كارى نمى كنم و پستى و زبونى را در كار خود روا نمى دارم. (2) 3 - جرج جرداق گويد: آنان كه گفته اند: على با سياست آشنا نبود مى خواهند على معاويه پسر ابى سفيان باشد ولى على جز اين نمى خواهد كه پسر ابو طالب باشد. (3) و نيز گويد: كسى كه در سياست معاويه عميق شود او را هول و هراس بر مى دارد از اين همه نيروهاى اهريمنى و حيله گرى كه روش او در گرفتن مردم از آنها تركيب يافته بود... روش او عينا خالص و بى كم و كاست روش مجرمانه مكياولى و قتل و غارت و ايجاد رعب و وحشت بود. (4) و گويد: اين از گفته هاى معاويه است كه: هر كه را هم فكر خود نديدى بكش، و هر كه سر به زير طاعت ما ندارد مالش را تاراج كن. (5) و گويد: پيامبر صلى الله عليه و آله و سلم راست گفت كه فرمود: هنگامى كه فرزندان ابوالعاص به سى تن رسند مال خدا را در ميان خود بگردانند و بندگان خدا را به بردگى گيرند. (6) و گويد: آرى معاويه هيچ بهره اى از اسلام نداشت و خود (در عمل) گواه اين بود، زيرا وى لباس ديبا مى پوشيد و از جامهاى طلا و نقره مى نوشيد تا آنجا كه
ابو درداء به او اعتراض نموده گفت: من از رسول خدا صلى الله عليه و آله و سلم شنيدم كه (هر كه از ظروف طلا و نقره بنوشد آتش دوزخ در شكمش صدا مى كند...) معاويه بىباكانه گفت: ولى من اشكالى در اين كار نمى بينم. (1) 4 - عبد الكريم خطيب گويد:... ياران على به دو جهت او را ترك كردند:
ترس از حساب يا نوميدى از عطا، و همان موقع به معاويه پيوستند كه نه از حسابش بيم داشتند و نه از عطايش نوميد بودند، زيرا بيت المال مسلمانان در واقع بيت المال معاويه بود كه هر جا مى خواست خرج مى كرد و بدان وسيله راهى براى جلب مردم به سوى خود باز مى نمود، و داستان عقيل بن ابى طالب و بر خورد على عليه السلام با آن در همين زمينه كافى است و نياز به ذكر هيچ نمونه و سخنى ديگر نيست...
و طبيعى است كه اگر سياست معاويه نظير يا نزديك به سياست على عليه السلام بود امكان داشت كه خاندان و اصحاب و ياران على عليه السلام به سياست حضرتش بسازند، اما سياست معاويه گاه آسان گيرى و گاه هميارى و بيشتر اوقات فريب و اغراق بود و مسلم است كه اين روش بيشتر دلها را دگرگون مى كند و سرها را به سوى خود متوجه مى سازد، و روى همين سياست بود كه بسيارى از ياران على به جبهه معاويه پيوستند...
ما مال را در دست على جنگى عليه او مى بينيم كه براى او دشمن تراشى كرده واصحاب و يارانش را از اطراف او مىپاشد، اما همين مال را مى بينيم كه در دست معاويه سپاهى فعال است كه حتى دلهاى دشمنان را به سوى او جلب مى كند و بيگانه را به او نزديك مى سازد و قدرتى دوست داشتنى و آرزومند
براى او مى گسترد... (1) و گويد: ابو جعفر اسكافى روايت نموده: معاويه صد هزار درهم به سمرة بن جندب داد تا حديثى نقل كند كه اين آيه درباره على بن ابى طالب نازل شده است:
(و از مردمان (منافقان) كس هست كه گفتارش در زندگى دنيا تو را به شگفت وا مى دارد و خدا را بر نيت خود گواه مى گيرد در حالى كه سرسخت ترين دشمنان است. و چون از نزد تو رود (و يا چون به قدرت رسد) مىكوشد در زمين فساد به پا كند و كشت و نسل را تباه سازد، و خدا فساد را دوست نمى دارد)، (2) او به اين مقدار راضى نشد، معاويه دو برابر كرد باز هم نپذيرفت، معاويه چهار صد هزار درهم داد و او پذيرفت. (3) انتقاد از سياست على عليه السلام و پاسخ آن ابن ابى الحديد گويد: كسانى كه به سياست آن حضرت انتقاد داشته اند به چند اشكال تعلق جسته اند...
اشكال اول: گويند: آن حضرت هنگام بيعت مردم با ابو بكر در طلب خلافت كوتاهى كرد در حالى كه از بنى هاشم و بنى اميه و ساير مردم هوادارانى داشت كه مى توانست به يارى آنان در امر حكومت به نزاع برخيزد و حكومت را از آن خود سازد، اما در اين كار كوتاهى نمود البته نه از روى ترس زيرا او دلاورترين بشر بود بلكه از روى تدبير نادرست و ضعف انديشه چنين اقدامى نكرد. (4)
پاسخ: (1) خود امام عليه السلام در موارد مختلفى از اين اشكال پاسخ فرموده است، در جايى فرموده: (سوگند به خدا كه اگر بيم تفرقه مسلمانان و بازگشت كفر و تباهى دين نبود ما روش ديگرى را غير از روش فعلى اتخاذ مى كرديم...). (2) و در جاى ديگر فرموده: (ديدم كه صبر بر اين كار از پراكندگى كلمه مسلمانان و ريخته شدن خون آنها بهتر است زيرا مردم تازه مسلمانند و دين مانند شير در مشك در حال زده شدن است كه كمترين كوتاهى فاسدش مى كند و كمترين سهل انگارى آن را به زمين مى ريزد. (3) و در جاى ديگر در پاسخ اشعث بن قيس - كه گفت: اى پسر ابى طالب، چه مانع شد كه هنگام بيعت با آن مرد از بنى تيم (ابو بكر) و آن مرد از بنى عدى (عمر) و آن مرد از بنى اميه (عثمان) جنگ نكردى و شمشير برنكشيدى با آن كه از روزى كه به عراق آمده اى در همه سخنرانيها پيش از فرود آمدن از منبر اين نكته را ياد آور مى شوى كه: (به خدا سوگند من از همه مردم به حكومت سزاوارترم، و از روزى كه رسول خدا صلى الله عليه و آله و سلم از دنيا رفته پيوسته من مظلوم بوده ام)، پس چه مانعى وجود دارد كه شمشير بركشى و از مظلوميت خود دفاع كنى؟! - فرمود:
اى پسر قيس، پاسخ را بشنو: نه ترس مرا بازداشت و نه كراهت ديدار پروردگارم، ولى فرمان پيامبر صلى الله عليه و آله و سلم و سفارش حضرتش مانع من گرديد، او مرا از كارهايى كه امت پس از او مى كنند باخبر ساخت... من گفتم: اى رسول خدا، براى چنان شرايطى چه سفارشى به من داريد؟ فرمود: اگر (به اندازه كافى) يارانى يافتى بيعت نكن و با آنان به جهاد پرداز، و در غير اين صورت دست
باز دار و خون خود را حفظ كن تا زمانى كه براى برپا داشتن دين و كتاب خدا و سنت من ياورانى بيابى... (1) و در جاى ديگر هنگامى كه از مس جد بيرون شد و به آغلى رسيد كه حدود سى رأس گوسفند در آن بود فرمود: (به خدا سوگند اگر به شمار اين گوسفندان مردانى داشتم خير خواه خدا و رسول، بى ترديد اين پسر زن مگس خوار را از حكومت ساقط مى كردم. شب هنگام سيصد و شصت نفر تا پاى جان با او بيعت كردند، اميرمؤمنان عليه السلام فرمود: فردا صبح در احجار الزيت (2) سر تراشيده جمع شويد و خود آن حضرت هم سر تراشيد، ولى از آن همه مردم جز ابوذر و مقداد و حذيفة بن يمان وعمار ياسر و در آخر همه سلمان كسى سر تراشيده نيامد، آن گاه امام عليه السلام دست به آسمان برداشت و گفت: خدايا، اين مردم مرا به ناتوانى كشاندند چنان كه بنى اسرائيل با هارون چنين كردند، خدايا، تو از نهان و آشكار ما آگاهى و هيچ چيزى در زمين و آسمان بر تو پوشيده نيست، مرا مسلمان بميران و به صالحان ملحق ساز. هان، سوگند به خانه كعبه و حاجيانى كه گرد آن مى گردند و بدان دست تبرك مىسايند و براى پرتاب سنگريزه مى شتابند اگر سفارش پيامبر امى صلى الله عليه و آله و سلم نبود مخالفان را به غرقاب مرگ مىكشاندم و باران آتشين مرگ را بر سرشان مىباراندم، و به زودى خواهند دانست. (1) اشكال دوم: گويند: اگر پس از بيعت با او در مدينه معاويه را در شام بر حكومت باقى مى گذاشت تا هنگامى كه خود قدرت را كاملا به دست مى گرفت و حكومتش استوار مى شد و معاويه و شاميان با او بيعت مى كردند آن گاه به عزل معاويه مى پرداخت بى شك از جنگ با او آسوده مى گشت.
پاسخ:... در همان زمان قرائن نشان مى داد و امام عليه السلام از آن قرائن مى دانست كه معاويه تن به بيعت نمى دهد گرچه او را بر حكومت شام باقى بدارد، بلكه باقى داشتن او بر حكومت شام براى معاويه بهتر بود و او را در امتناع از بيعت استوارتر مى ساخت و اين بهانه را به دست شاميان مى داد كه اگر معاويه شايستگى نداشت على عليه السلام به او اعتماد نمى كرد و او را والى خود نمى ساخت...
اشكال سوم: طلحه و زبير را به حال خود گذاشت تا به مكه رفتند و به آنان اجازه رفتن به عمره داد، و به فكرش نرسيد كه آنها را پيش از شورش دستگير نمايد...
پاسخ:... درباره عمره آنها روايت است كه آنها اجازه خواستند و حضرت فرمود: (به خدا سوگند شما نه قصد عمره كه قصد خيانت داريد)، و آنان را از شتاب به فتنه گرى بيم داد، و در شرع و قانون سياست روا نبود كه آنها را دستگير و زندانى كند، اما از نظر شرع ممنوع است كه انسان را به كارى كه هنوز نكرده و به صرف اتهام و گمان كيفر دهند زيرا ممكن است آن كار را نكند. و اما از نظر سياست اگر به آنان اظهار بدگمانى مى كرد و آنها را متهم مى ساخت، چون آنان از بزرگان سابقين و سران مهاجرين بودند اين كار موجب نفرت و گريز از آن حضرت مى شد چنان كه پوشيده نيست...
اشكال چهارم: چرا هنگامى كه بر شريعه فرات دست يافت آب را بر معاويه و سپاه شام نبست چنان كه پيش از آن معاويه راه فرات را بر روى آن حضرت و سپاه عراق بست؟ زيرا در اين صورت مى توانست آنان را به آسانى دستگير كند، ولى حضرتش بر منع آب تاب نياورد و راه آب را به روى آنان گشود، و اين با تدبير جنگى سازگار نيست.
پاسخ: آن حضرت مانند معاويه نبود كه بخواهد بشر را با تشنگى شكنجه كند، زيرا خداوند درباره هيچ يك از كسانى كه خونشان را مباح نموده چنين
دستورى نداده و براى قصاص و حد زناكار همسردار يا كشتن راهزن يا جنگ با شورشيان و خوارج چنين اجازه اى نفرموده است، و اميرمؤمنان عليه السلام هرگز از كسانى نبود كه دست از حكم و شريعت خدا بردارد و براى قهر و غلبه و پيروزى بر دشمن از راه حرام وارد شود، و از همين رو شبيخون زدن و حيله ناروا و پيمان شكنى را روا نمى دانست.
اشكال پنجم: اشتباه او در اين بود كه (در داستان حكميت) نام خود را از صحيفه حكومت پاك كرد و همين موجب وهن او در نظر عراقيان گرديد و شبهه را در نفوس شاميان قوت بخشيد.
پاسخ: آن حضرت هنگامى كه به حكميت فرا خوانده شد و در واقع دشمن آن را به اصرار گردن او گذاشت، از روش پيامبر صلى الله عليه و آله و سلم در صلح نامه حديبيه پيروى كرد، زيرا پيامبر صلى الله عليه و آله و سلم در آن صلح نامه عنوان پيامبرى را برداشت هنگامى كه سهيل بن عمرو گفت: اگر تو را رسول خدا مى دانستيم با تو نمىجنگيديم و از (زيارت) خانه خدا باز نمى داشتيم. در آن زمان على عليه السلام كاتب همان صلح نامه بود و پيامبر صلى الله عليه و آله و سلم به او فرمود: (تو نيز به چنين كارى خوانده مى شوى و اجابت مى كنى). و اين از نشانه هاى نبوت و دلايل صدق آن حضرت بود و لذا مو به مو عين همان واقعه براى على عليه السلام اتفاق افتاد.
اشكال ششم: مسلم است كه گروهى از ياران آن حضرت از او بريدند و به معاويه پيوستند مانند برادرش عقيل بن ابى طالب و نجاشى شاعر آن حضرت و رقبة بن مصقله كه يكى از سران و سرشناسان ياران او بود. و اگر نه اين بود كه حضرت آنان را به وحشت افكنده بود و به هيچ وجه دل آنان را به دست نمى آورد از او نمى بريدند و به دشمنش نمى پيوستند. و اين روش مخالف حكم سياست و لزوم به دست آوردن دل ياران و مردم است.
پاسخ: اولا ما منكر آن نيستيم كه طالبان كالاى ناچيز دنيا و زيورهاى آن و
لذت گرايان و زيور پسندان دنيوى به معاويه گرايش دارند كه هر خواسته اى را در اين زمينه بر مى آورد و هر آرزويى را بر آورده مى كند و ماليات مصر را يك جا طعمه عمروعاص مى سازد و براى ذوالكلاع و حبيب بن مسلمه آنچه اميد دارند و درخواست مى كنند به گردن مى گيرد، ولى على عليه السلام در بيت المال مسلمين كه امانت دار آن است هرگز از جاده شريعت و حكم آيين اسلام تجاوز نمى كند تا آنجا كه خالدبن معمر سدوسى وقتى مى خواست علباء بن هيثم را از على عليه السلام جدا كند و به معاويه پيوند دهد به او گفت: (اى علبا از خدا بترس و به فكر خويشان و خود و اقوامت باش، تو چه مى خواهى و آرزو مى كنى در نزد مردى كه من از او خواستم تا چند درهم ناقابل بر سهم حسن و حسين بيفزاييد كه به زندگى سخت خود سامان بخشند و او زير بار نرفت و عصبانى شد و چنين نكرد).
اما مسأله عقيل، نزد من صحيح آن است كه راويان مورد وثوق همه بر اين عقيده اند كه وى پس از وفات اميرمؤمنان عليه السلام نزد معاويه رفت. (1) اشكال هفتم: او اشتباه مى كرد كه براى خود پاسدار نمى گذاشت، زيرا مى دانست كه دشمن فراوان دارد با اين حال خود را نمىپاييد، و شب هنگام با يك پيراهن ورداء به تنهايى بيرون مى رفت و همين باعث شد كه ابن ملجم در مسجد در كمين او نشست و او را كشت...
پاسخ: اگر اين مسأله اشكالى در سياست و تدبير درست وارد كند بايد در سياست و تدبير درست رسول خدا صلى الله عليه و آله و سلم نيز اشكال نمود، زيرا با داشتن آن همه دشمن در مدينه شب و روز به تنهايى بيرون مى شد... و نيز على عليه السلام كه هيبتش در دل مردم نشسته بود باورش نمى شد كه كسى او را ترور كند... (2)
صرف نظر از همه اينها، امام عليه السلام در سياست و تدبير خود مصلحت اسلام را بر حق شخصى خود مقدم مى شمرد و در راه مصلحت اسلام و ترقى و پيشرفت و برپايى آن بر پايه هاى استوار خود فداكارى مى نمود. ابن ابى الحديد گويد:
كلبى روايت كرده است كه: هنگامى كه على عليه السلام خواست به سوى بصره حركت كند ايستاد و براى مردم سخنرانى كرد و پس از حمد و ثناى الهى و درود بر رسول خدا صلى الله عليه و آله و سلم فرمود:
چون خداوند پيامبر خود صلى الله عليه و آله و سلم را قبض روح نمود قريش حكومت را در انحصار خود گرفت و ما را از حقى كه از همه مردم به آن شايسته تر بوديم كنار زد، من ديدم كه صبر بر اين كار بهتر از تفريق كلمه مسلمانان و ريختن خون آنهاست و مردم تازه مسلمانند و دين مانند شيرى در مشك در حال زده شدن است كه كمترين كوتاهى فاسدش مى كند و اندك سهل انگارى آن را فرو مى ريزد، و گروهى كار را به دست گرفتند كه در كار خود از هيچ كوششى دريغ نكردند، سپس به سراى پاداش منتقل شدند و خدا عهده دار محو گناهان و گذشت از لغزشهاى آنان است. (1) اما طلحه و زبير ديگر چه مى گويند؟ آنان كه به اين امر راهى ندارند! آنان حتى يك سال يا چند ماه صبر نكردند كه بر من شوريدند و از بيعت من سر بر تافتند و در امرى با من نزاع كردند كه خداوند براى آنان راهى بدان ننهاده بود، آن هم پس از آن كه از روى رغبت و دل خواه با من بيعت كردند، آنان خواستند از مادرى شير بخورند كه شيرش خشكيده، و بدعتى
را زنده كنند كه مرده بود.
آيا به بهانه خون عثمان چنين كردند؟ به خدا سوگند تبعات اين كار مربوط به خود آنهاست و بزرگترين دليل شان بر عليه خودشان است، و من به حجتى كه خدا بر آنان دارد و از حال آنان آگاه است خشنودم، پس اگر بازگردند بهره خود را احراز نموده و جان سالم به غنيمت برده اند و چه غنيمت خوبى! و اگر سربرتابند لبه تيز شمشير را به آنان مى دهم كه تيغ تيز بسنده ياورى است براى حق و شفا دهنده اى براى باطل. (1) و نيز گويد: عبد الله بن جناده گفته است: در آغاز حكومت على عليه السلام به حجاز رفتم تا از آنجا به عراق روم، پس به مكه رفته آداب عمره را به جا آوردم آن گاه به مدينه رفتم و به مسجد رسول خدا صلى الله عليه و آله و سلم در آمدم كه صدا بلند شد: همگى جمع شوند. مردم جمع شدند وعلى عليه السلام در حالى كه شمشير به كمر داشت بيرون شد.
همه ديده ها به او خيره شده بود، آن حضرت حمد و ثناى الهى به جا آورد و بر رسول خدا درود فرستاد، سپس فرمود:
اما بعد، هنگامى كه خداوند پيامبر خود را قبض روح نمود گفتيم كه ما خاندان و وارثان و عترت و اولياى او هستيم نه مردم، احدى در حكومت ما با ما نزاع نخواهد كرد و هيچ كس در حق ما طمع نخواهد ورزيد، اما ناگهان ديديم قوم ما راه را بر ما بستند و قدرت پيامبرمان را از ما غصب نمودند، در نتيجه حكومت به دست غير ما افتاد و ما به صورت رعيتى درآمديم كه هر كس و ناكسى در ما طمع مى ورزيد و بر ما بزرگى مى جست! ديده ما از اين حادثه غم انگيز گريست و سينه ها خراشيد و جانها به درد و ناله آمد. به خدا سوگند اگر بيم پراكندگى مسلمانان و بازگشت كفر و تباهى دين نبود روش ديگرى را غير از
روش فعلى اتخاذ مى كرديم... (1) و نيز آن حضرت فرمود: از پراكندگى بپرهيزيد كه آدم تنها طعمه شيطان است چنان كه گوسفند تنها طعمه گرگ خواهد بود. زنهار كه هر كس شعار تفرقه داد او را بكشيد گرچه زير اين عمامه من باشد. (2) و فرمود: شما به خوبى مى دانيد كه من از ديگران به حكومت سزاوارترم، و به خدا سوگند كه من تا زمانى مسالمت مى كنم كه امور مسلمانان به سلامت باشد و بر كسى جز شخص من ستم نرود. (3) و در نامه اى به همراه مالك اشتر براى مردم مصر نوشت: به خدا سوگند هرگز به دلم نمى افتاد و به خاطرم نمى گذشت (4) كه عرب پس از پيامبر صلى الله عليه و آله و سلم اين حكومت را از خاندان او به در برد، و به من بيم دست نداد جز آن كه ديدم مردم بر سر فلانى ريختند و با او بيعت مى كردند، من دست نگه داشتم تا آن كه ديدم مردم از اسلام برگشتند و به نابودى دين محمد صلى الله عليه و آله و سلم فرا مى خوانند، ترسيدم كه اگر اسلام و اهل آن را يارى ندهم در آن رخنه و شكستى ببينم كه مصيبت آن بر من بزرگتر از از دست دادن ولايت بر شما باشد كه آن بهره روزهايى اندك است و به زودى مانند سراب يا كنار رفتن ابر زايل مى گردد، پس در اين حوادث قيام كردم تا باطل از بين رفت و نابود شد و دين آرامش يافت و پا برجا گشت. (5) ابن ابى الحديد گويد: گويى اين يارى على عليه السلام پاسخ كسانى است كه گويند:
آن حضرت براى ابو بكر كار كرد و در ركاب او جهاد كرد، و حضرتش عذر خود را در اين زمينه بيان داشته كه مطلب چنان كه او پنداشته نيست بلكه از باب دفع ضرر از خود و دين بوده، زيرا اين كار واجبى است خواه مردم امامى داشته باشند يا نه. (1)
فصل 27 سختگيرى امام على عليه السلام در راه خدا 1 - سرور زنان فاطمه زهرا عليها السلام فرمود: آنان چه چيز را بر ابو الحسن خرده گرفتند؟ خدا را سوگند كه به تبعات ناخوشايند تيغ تيز او و كشتار سخت او و عذاب جنگهاى او و سخت گيرى او در راه خدا خرده گرفتند. به خدا سوگند اگر همه دست به دست هم داده و زمامى را كه رسول خدا صلى الله عليه و آله و سلم به او سپرده بود در اختيار او مى نهادند آن را به دست مى گرفت و آنان را به آرامى حركت مى داد آن گونه كه لگام بينى مركب را نمى خراشيد و سواره اش به زحمت نمى افتاد، و آنان را به آبشخوارى جوشان و گوارا و سرشار وارد مى ساخت و آنچنان سير و سيراب بيرون مى آورد كه هيچ گونه احساس عطش نمى كردند و فشار گرسنگى و تشنگى را از آنان دور مى نمود، و درهاى بركات آسمان و زمين به روى آنان گشوده مى گشت، آرى خداوند آنان را به كيفر كارهاى زشتشان خواهد گرفت. (1) 2 - ابن شهرآشوب از ابن مردويه روايت كرده: على عليه السلام در بازگشت از سفر يمن به سوى پيامبر صلى الله عليه و آله و سلم شتافت و مردى از ياران خود را بر سپاهيان به جاى
خود نهاد، آن مرد در غياب حضرت به هر كدام حله اى از پارچه هايى كه در اختيار حضرت بود پوشاند. چون سپاهيان نزديك رسيدند وعلى عليه السلام براى استقبال بيرون شد آن حله ها را بر تن آنان ديد، فرمود: واى بر تو، اين چه كارى است؟ گفت: آنها را بر اينان پوشاندم تا هنگامى كه بر مردم وارد مى شوند مزين باشند، فرمود: واى بر تو، پيش از آن كه به رسول خدا صلى الله عليه و آله و سلم برسى؟! سپس همه حله ها را از تن سپاهيان در آورد و در ميان پارچه ها نهاد و سپاهيان از اين كار حضرت اظهار شكايت نمودند.
سپس از ابو سعيد خدرى روايت نموده كه گفت: مردم از على عليه السلام شكايت كردند و پيامبر صلى الله عليه و آله و سلم به خطبه ايستاد و فرمود: اى مردم، از على شكايت نكنيد كه به خدا سوگند او در راه خدا همى سخت گير است. (1) در برخى روايات به جاى (خشن) (اخيشن) آمده يعنى بسيار سخت گير، و سيد على خان مدنى رحمه الله گويد: تصغير آن به خاطر تعظيم است. (2) 3 - عبد الواحد دمشقى گويد: حوشب حميرى در جنگ صفين على عليه السلام را صدا زد و گفت: اى پسر ابو طالب، از جنگ با ما دست بردار كه ما تو را به خدا سوگند مى دهيم كه خون ما را حفظ كنى! على عليه السلام فرمود: هيهات اى پسر ام ظليم به خدا سوگند اگر مى دانستم كه مداهنه و سازش كارى در دين خدا بر من رواست چنين مى كردم زيرا كار مرا آسان تر مى ساخت، ولى خداوند از اهل قرآن راضى به سازشكارى و سكوت نيست، و خداوند خود داورى خواهد كرد. (3) 4 - ابن قتيبه دينورى گويد: آورده اند كه على عليه السلام به جرير نوشت: اما بعد، جز اين نيست كه معاويه مى خواهد بيعت مرا بر گردن نداشته باشد و آنچه دوست
دارد عمل كند، و هنگامى كه در مدينه بودم مغيرة بن شعبه به من پيشنهاد كرد كه او را والى شام سازم و من نپذيرفتم، و خدا نخواهد ديد كه من گمراهان را ياور خود گرفته باشم، اگر اين مرد با تو بيعت كرد كه هيچ، واگرنه بازگرد. (1) 5 - علامه مجلسى رحمه الله گويد: در فتح مكه على عليه السلام باخبر شد كه خواهرش ام هانى حارث بن هشام وقيس بن سائب وعده اى از بنى مخزوم را در خانه خود پناه داده است، از اين رو با لباس جنگى كه سراسر پوشيده از آهن بود بر او وارد شد و صدا زد: پناهندگان را بيرون كنيد، و آنان از ترس مانند كبوتران خود را خراب كردند. ام هانى كه حضرت را در آن لباس نشناخت بيرون آمد و گفت: اى بنده خدا، من ام هانى دختر عموى رسول خدا و خواهر امير مؤمنانم، از خانه من بازگرد. امام فرمود: آنان را بيرون كنيد. ام هانى گفت: به خدا سوگند از تو به رسول خدا صلى الله عليه و آله و سلم شكايت مى كنم. حضرت كلاه خود از سر برگرفت و خواهرش او را شناخت و دويد و او را در آغوش كشيد و گفت: فدايت شوم، من سوگند خورده ام كه از تو به رسول خدا صلى الله عليه و آله و سلم شكايت كنم، فرمود: برو و به سوگندت عمل كن، پيامبر صلى الله عليه و آله و سلم در بالاى وادى قرار دارد.
ام هانى نزد رسول خدا صلى الله عليه و آله و سلم رفت و آن حضرت به وى فرمود: اى ام هانى، آمده اى از على شكايت كنى؟! على دشمنان خدا و رسولش را ترساند، خداوند هم سعى او را مشكور داشت و من هم كسانى را كه ام هانى پناه داده به احترامى كه وى نزد على بن ابى طالب دارد پناه دادم. (2) 6 - و نيز گويد: ساره مولاى (3) ابى عمرو بن سيفى بن هشام از مكه براى دريافت
عطا نزد پيامبر صلى الله عليه و آله و سلم آمد، (1) پيامبر بنى عبد المطلب را سفارش كرد از او پذيرايى كنند، حاطب بن ابى بلتعه ده دينار به او داد كه هنگام بازگشت نامه اى را به مكه ببرد و آنان را از تصميم ورود پيامبر صلى الله عليه و آله و سلم به مكه باخبر سازد - در حالى كه پيامبر صلى الله عليه و آله و سلم اين راز را پنهان داشته بود كه ناگهانى بر آنان وارد شود -. آن زن نامه را گرفت و در لابلاى موى خود پنهان كرد و رفت. جبرئيل عليه السلام آمد و داستان را براى رسول خدا صلى الله عليه و آله و سلم بيان كرد. پيامبر على عليه السلام و زبير و مقداد و عمار وعمر و طلحه و ابومرثد را به دنبال وى فرستاد، آنان در نقطه اى به نام روضه خاخ به او رسيدند و نامه را طلب كردند. وى انكار كرد و آنان هم پس از وارسى نامه اى با او نديدند. همين كه خواستند بازگردند على عليه السلام فرمود: به خدا سوگند كه نه ما دروغ مى گوييم و نه خبر دروغ به ما داده شده، و تيغ بركشيد و فرمود: نامه را بيرون آر و اگر نه به خدا سوگند گردنت را مى زنم. زن نامه را از لاى موى خود بيرون آورد. اميرمؤمنان عليه السلام نامه را گرفت و نزد پيامبر صلى الله عليه و آله و سلم بازگشت... (2) 7 - ابن ابى الحديد گويد: صاحب كتاب (غارات) روايت كرده كه چون على عليه السلام بر نجاشى (3) حد جارى نمود يمني ها از اين كار به خشم آمدند و يكى از آنان كه به امام عليه السلام از همه نزديكتر بود به نام طارق بن عبد الله بن كعب نهدى
خدمت امام رسيد و گفت: اى اميرمؤمنان، باور نداشتيم كه اهل معصيت و طاعت و اهل تفرقه و جماعت در نزد واليان عدل و معادن فضل برابر باشند تا آن كه امروز اين معامله شما را با اين مرد حارثى ديديم كه دلهاى ما داغدار نمودى و شيرازه كار ما از هم گسيختى و ما را به راهى كشاندى كه مى دانيم كار رونده آن به آتش دوزخ مى انجامد.
على عليه السلام اين آيه را خواند: (اطاعت خدا بسى دشوار است مگر بر فروتنان خدا ترس). (1) اى برادر نهدى، مگر جز اين است كه او هم يكى از مردان مسلمان است كه يكى از حرمتهاى الهى را شكسته و ما هم بر او حد جارى ساختيم كه كفاره گناهش باشد؟ خداوند مى فرمايد: (دشمنى با گروهى شما را وادار نكند كه بى عدالتى كنيد، عدالت كنيد كه به تقوا نزديكتر است). (1) طارق از نزد امام بيرون رفت و با مالك اشتر ديدار كرد، مالك گفت: اى طارق، تو به اميرمؤمنان گفتى: دلهاى ما را داغدار نمودى و شيرازه كار ما از هم گسيختى؟ گفت: آرى من گفته ام، مالك گفت: به خدا سوگند چنان نيست كه تو گفته اى، دلهاى ما گوش به فرمان او است و شيرازه كارهاى ما به دست او پيوسته است. طارق در خشم شد و گفت: اى اشتر، به زودى خواهى دانست كه چنان نيست كه تو گفتى. چون شب فرا رسيد او و نجاشى آهسته به سوى معاويه گريختند. چون به دربار معاويه رسيدند دربان رفت و خبر ورود آنها را به معاويه داد و بزرگانى از اهل شام از جمله عمرو بن مره جهنى و عمرو بن صيفى و ديگران نزد معاويه بودند. چون درآمدند معاويه به طارق نگريست و گفت:
خوش آمد مردى كه شاخسارش ميوه داده و ريشه اش استوار است، سرورى كه
سرور ندارد، مردى كه لغزش وكنديى از او سرزد در پيروى از مردى فتنه جو و رأس گمراهى و شبهه، همو كه گام در ركاب فتنه محكم كرد تا بر مركب آن قرار گرفت و سپس در تاريكى و صحراى گمراهى آن تاخت و مردمى بى سر و پا و اوباشى چند نافهم و بى فكر در پى او افتادند، (آيا در قرآن نمىانديشند يا بر دلها قفل خورده است)؟! (1) طارق ايستاد و گفت: اى معاويه، من سخنى مى گويم، تو را ناراحت نكند، سپس در حالى كه به شمشير خود تكيه داده بود گفت: كسى كه در هر حالى قابل سپاس و ستايش است پروردگارى است كه بر بندگانش چيره است و همه در محل ديد و شنوايى او قرار دارند، در ميان آنان از خودشان پيامبرى فرستاد كه سابقه خواندن و نوشتن نداشت زيرا باطل گرايان به شبهه مى افتادند، سلام بر آن رسولى كه نسبت به مؤمنان نيكوكار و مهربان بود. اما بعد، آنچه از ما سر زده تلاشى بود در ركاب امامى پرهيزكار اهل عمل به همراه مردانى از ياران رسول خدا صلى الله عليه و آله و سلم كه همه پرهيزكار و مرشد بودند و پيوسته منار هدايت و رهنماى دين بودند و نسل در نسل همه هدايت يافته و اهل دين نه دنيا بودند كه همه خوبيها در آنان جمع بود، و مردمى از آنان پيروى كردند كه همه شاهان و سران و از خاندانهاى اصيل و شريف بوده و پيمان شكن و ستمكار نبودند، از اين رو كسانى كه از آنان و همراهى آنان بريدند تنها به خاطر تلخى حق بود كه به كامشان ريختند و به جهت ناهموارى راهى بود كه رفتند و دنياى مورد علاقه و هوسهاى پيگير شونده بر آنان غلبه كرد، و كار خدا همه حساب شده است...
چون سخنان او به گوش على عليه السلام رسيد فرمود: اگر آن مرد نهدى (طارق) در
آن روز كشته مى شد شهيد بود. (1) ابن ابى الحديد گويد: و بيشتر دشمنان آن حضرت اهل بصره بودند كه از طرفداران عثمان به شمار مى آمدند و كينه هاى جنگ جمل در دلهاشان نهفته بود. آن حضرت كمتر با مردم مىجوشيد و در دين خدا سخت گير بود و با علم به دين و پيروى حق از خشم و رضاى احدى باك نمى داشت. (2) 8 - جرج جرداق گويد: شمار كسانى كه از آن حضرت بريدند و به معاويه پيوستند به كثرت شمار كسانى كه دنيا را تنها براى خود مى خواهند افزايش مى يافت، و سرشت همه مردم چنين نيست كه حق را تاب بياورند و حق بگويند و به حق عمل كنند و نيز طبع همه آنان چنين نيست كه على را دوست بدارند كه به حق بر خود و وابستگان و همه مردم سخت مى گرفت... پس چگونه به معاويه نپيوندد و دست از على نكشد آن كارگزارى كه على عليه السلام به او پيغام مى دهد: (به خدا سوگند كه اگر به من خبر رسيد كه در اموال عمومى مسلمانان خيانت ورزيده اى، كم باشد يا زياد، چندان بر تو سخت گيرم كه تهيدست و گرانبار و سرافكنده بمانى)! (3) و يا آن ديگرى كه اين نامه را از على دريافت مى دارد: (و به من خبر رسيده كه زمين را برهنه ساختى و هر چه زير پايت بود گرفتى و هر چه زير دستت آمد خوردى، زود حساب درآمدها و هزينه هايت را برايم بفرست). (4) چگونه مردم عادى مى توانند به اين سطح بلند از صفت انسان حق برسند و مرد سرشناس و والى آنها بپذيرد كه على به او بگويد: (اگر آنچه از تو به من
رسيده درست باشد بى شك شتر خانه و بند كفشت از تو بهتر است)! (1) و چگونه غاصبان مىپسندند كه مردى حاكم آنها باشد كه مى گويد: (3) (به خدا سوگند اگر شب را تا به صبح بيدار بر روى خار سعدان به سر برم، يا مرا در غل و زنجير به روى زمين كشند نزد من محبوب تر از آن است كه روز قيامت خدا و رسول را در حالى ديدار كنم كه به برخى از بندگان ستم نموده و از كالاى ناچيز دنيا چيزى غضب نموده باشم)! (3) 9 - رزين گويد: در وضو خانه كوفه وضو مى گرفتم كه مردى از راه رسيد كفش ها را از پا در آورد و تازيانه خود را روى آن نهاد و نزديك آمده و با من مشغول وضو گرفتن شد، من تنه اى به او زدم كه با دست زمين خورد، برخاست و وضوى خود را تمام ساخت، پس از اتمام وضو با تازيانه سه بار بر سر من زد و سپس گفت: مبادا كسى را تنه زنى و عضوى از او بشكند كه غرامت پردازى.
پرسيدم: اين مرد كيست؟ گفتند: اميرمؤمنان است، رفتم كه از حضرتش پوزش طلبم رفت و به من توجهى ننمود. (4) اين خبر گرچه نص در اين باب نيست ولى مناسبت دارد زيرا چنين مى رساند كه آنچه در نظر على عليه السلام مهم است احياء دين است گرچه در اين راه دچار رنج و مشقت گردد.
10 - علامه مجلسى رحمه الله گويد: اميرمؤمنان على بن ابى طالب عليه السلام برخى از مأموران انتظامى خود را براى دستگيرى لبيد عطاردى فرستاد، آنان او را دستگير نموده و در راه بر مسجد سماك عبور كردند، نعيم بن دجاجه اسدى برخاست و
او را از دست مأموران رهايى داد. اميرمؤمنان عليه السلام فرستاد نعيم را آوردند، آن گاه چيزى را برداشت كه او را بزند، نعيم گفت: به خدا سوگند كه همراهى با تو ذلت آور و مخالفت با تو كفر آور است. اميرمؤمنان عليه السلام فرمود: تو اين را مى دانى؟
گفت: آرى، فرمود: آزادش كنيد. (1) 11 - امام عليه السلام در نامه به يكى از كار گزارانش نوشت: اما بعد، من تو را در امانت خود شريك نمودم و آستركار و رازدار خود قرار دادم، هيچ مردى از ميان خانواده ام براى همكارى و يارى با من و امانت گزارى به من مطمئن تر از تو به نظرم نمى آمد، اما همين كه ديدى روزگار بر پسر عمويت سخت گرفته و دشمنش چيره شده و امانت مردم دستخوش يغما گشته و اين امت بنا را بر آشفتگى و سر به هوايى و شوخ چشمى و رسوايى گذاشته يك باره مانند سپر وارونه روى از پسر عمويت برتافتى و مانند ديگران از او جدا شدى وبسان ناكسان او را رها ساختى و چون همه خيانت پيشگان به او خيانت ورزيدى! نه پسر عمويت را يارى و همراهى نمودى و نه امانت گزاردى، گويى در اين كوشش خدا را در نظر نگرفتى و هيچ دليل روشنى از پروردگارت نداشتى، و به گمانم با اين امت در كار دنياشان افسون و نيرنگ به كار مى بردى و نيت فريب دادن و چاپيدن اموال آنها را مى داشتى، و چون زمينه خيانت به ملت برايت فراهم شد بى پروا تاختى و با شتاب دست به يغما زدى و مانند گرگ دونده درنده كه به گله حمله كند و بز زخمى دست و پا شكسته را بگيرد اموالى را كه مسلمانان براى بيوه زنان و يتيمان خود اندوخته بودند ربودى، سپس شاد و خوشحال اين اموال را به حجاز بردى و از ربودن و بردن آنها هيچ احساس گناه نكردى. بدا به روزگارت! مثل اين كه ميراث هنگفتى از پدر و مادرت را به خانواده ات سرازير
كردى. پناه بر خدا! آيا به رستاخيز ايمان ندارى؟ آيا از سختگيرى حساب و باز خواست نمى ترسى؟
اى كه در ميان ما از خردمندان به شمار بودى، چگونه اين نوشيدنيها و خوراكيها را در گلو فرو مى برى در صورتى كه به خوبى مى دانى حرام مىخورى و حرام مىنوشى؟! و از پول يتيمان و تهيدستان و مؤمنان و مجاهدان كه خداوند اين اموال را در دسترسشان نهاده و به واسطه ايشان اين مرز و بوم را پاسدارى نموده كنيزها مىخرى و زنها مى گيرى! پس از خدا بترس و مال مردم را به آنان بازگردان، چنانچه برنگردانى و دست ستم به تو رسد هر آينه كيفرى دهمت كه خداوند در برابر تبهكاريت عذر مرا بپذيرد، و با اين شمشيرم - كه هر كس را با آن زدم يكسر به دوزخ رفت - گردنت را بزنم. به خدا سوگند اگر كارى كه تو كردى حسن و حسين كرده بودند بى گمان مهر از آنان مى بريدم و تا حق را از چنگشان در نمى آوردم و باطلى را كه پديده زورگويى و ستمشان باشد از بين نمى بردم قرار آشتى با ايشان نمى نهادم. به خداى جهانيان سوگند مىخورم كه خوش ندارم كه همه آن اموالى كه گرفته اى حلال من بود و آن را براى كسان خود به ارث مى نهادم. آخر اندكى آهسته بران كه گمان مى رود به پايان زندگى رسيده اى و به زودى زير انبوه خاك مدفون شوى و كارهايت همه بر تو نمودار شود در جايى كه ستمكار فرياد حسرت بردارد و تبهكار در آرزوى بازگشت به دنيا باشد ولى افسوس كه ديگر جاى گريز نيست. (1)
فصل 28 امام على عليه السلام از زبان ياران ياران امام عليه السلام بسيارند و ما در اينجا به خواست خدا نام چند تن از مردان و زنان آنها را كه پس از وفات آن حضرت بر معاويه وارد شدند و سخنانى ميانشان رد و بدل شده است مى آوريم، زيرا داستان آنها مشتمل بر جلالت و موقعيت آن حضرت در نظر آنان و نيز بازگو كننده بخشى از سيره و عدالت آن حضرت و وفادارى آنان به امام خويش است.
علامه شيخ جعفر نقدى رحمه الله گويد: چون مردم به گرد معاويه جمع شدند وى نامه اى به زياد بن سميه كه عامل او در كوفه بود بدين مضمون نوشت: سران ياران على بن ابى طالب را نزد من فرست و من آنها را امان دادم، و بايد ده نفر باشند پنج نفر از كوفيان و پنج نفر از بصريان.
چون نامه به دست زياد رسيد سراغ حجر بن عدى، عدى بن حاتم طائى، عمرو بن حمق خزاعى، هانى بن عروه مرادى و عامر بن واثله كنانى مكنى به ابوطفيل فرستاد و آنان را فراخواند و گفت: آماده حركت به سوى اميرمؤمنان (معاويه) شويد كه او شما را امان داده و مشتاق ديدار شماست.
و به جانشين خود در بصره نوشت: احنف بن قيس صعصعة بن صوحان، جارية بن قدامه سعدى، خالدبن معمر سدوسى و شريك بن اعور را نزد من
فرست. چون نزد ابن زياد رفتند همه را دسته جمعى نزد معاويه فرستاد. هنگامى كه بر معاويه وارد شدند يك شبانه روز آنان را به خود راه نداد و در پى سران شام فرستاد و چون آمدند و هر كدام در جاى خود قرار گرفتند معاويه به دربان گفت: حجر بن عدى را داخل ساز.
1 - حجر و معاويه حجر وارد شد و سلام كرد، معاويه به او گفت: اى برده زاده زشت رو، تويى كه پيوندت را با ما بريدى، و در جنگ با ما جوياى ثوابى، و ياور ابو تراب بر ضد مايى؟ حجر گفت: ساكت باش اى معاويه، سخن از مردى نگو كه از خداوند ترسان و از موجبات خشم خدا بيزار و به اسباب رضاى الهى آگاه بود، اندرون از طعام خالى مى داشت و ركوع طولانى، سجده بسيار، خشوع آشكار، خواب اندك، قيام به حدود، سريرتى پاك، سيره اى پسنديده و بصيرتى نافذ داشت، پادشاهى كه در عين فرمانروايى چونان يكى از ما بود، هرگز حقى را زير پا نگذاشت و به هيچ كس ستم نكرد... آن گاه چندان گريست تا گريه گلويش را گرفت، سپس سربرداشت و گفت: اما اين كه مرا نسبت به آنچه از من سر زده توبيخ مى كنى بدان اى معاويه كه من نسبت به كارهايم از تو پوزش نمى خواهم و هيچ باكى ندارم، پس هر چه در دل دارى آشكار كن و فرمانت را اظهار دار.
2 - عمرو بن حمق و معاويه معاويه به دربان گفت، او را بيرون بر و عمرو بن حمق خزاعى را داخل ساز.
چون داخل شد معاويه گفت: اى ابا خزاعه سر از فرمان برتافتى و شمشير بر روى ما كشيدى، و ستمت را به ما پيشكش نمودى، اعراض را طولانى كردى و
اعراض (1) را ناسزا گفتى، و نادانيت كه بايد از آن مىپرهيختى تو را فروافكند، آيا كار خدا را با رفيقت (على) چگونه ديدى؟
عمرو چندان گريست كه به رو بر زمين افتاد، مأمور او را بلند كرد، عمرو گفت: اى معاويه، پدر و مادرم فداى آن كس كه از او به زشتى ياد كردى و از مقام او كاستى، به خدا سوگند او به حكم خدا دانا، در طاعت خدا كوشا، در خشم خدا محدود، در دنياى فانى زاهد و به سراى باقى راغب بود، منكر و بزرگ منشى از خود بروز نداد و به آنچه موجب خشنودى خدا بود عمل مى كرد...
فقدان او ما را از هم پاشيده و پس از او آرزوى مرگ داريم.
3 - عدى بن حاتم و معاويه معاويه به دربان گفت: او را بيرون بر و عدى بن حاتم را داخل ساز. چون داخل شد معاويه گفت: روزگار از ياد على بن ابى طالب چه به جاى گذارده؟
عدى گفت: مگر جز ياد على چيز ديگرى را هم رعايت كرده است؟ معاويه گفت: او را چگونه دوست دارى؟ عدى آهى از دل بركشيد و گفت: به خدا سوگند دوستى ام دوستى تازه اى است كه هيچ گاه كهنه نمى شود و در سويداى دلم ريشه كرده و تا روز معاد باقى است، سينه ام سرشار از عشق او است به طورى كه سراسر اندامم را فرا گرفته و انديشه ام را اشغال نموده است.
هواداران بنى اميه به معاويه گفتند: اى اميرمؤمنان، عدى پس از جنگ صفين خوار و ذليل گشته است. عدى رحمه الله گريست و اشعارى بگفت كه ترجمه اش اين است:
يجادلني معاوية بن حرب * وليس إلى الذي يبغي سبيل
يذكرني أبا الحسن عليا * وخطبي في أبي حسن جليل فكان جوابه مني شديدا * ويكفى مثله مني القليل وقد قال الوليد وقال عمرو: * عدى بعد صفين ذليل فقلت: قدصدقتم هد ركني * وفارقني الذين بهم أصول سيخسر من يوادده ابن هند * ويربح من يوادده الرسول (معاويه پسر هند با من مجادله مى كند ولى راهى به هدف خود نمى يابد).
(مرا ياد ابو الحسن على مى اندازد در حالى كه اندوه بزرگى از فراق او به دل دارم).
(من پاسخ سختى براى او دارم، البته پاسخ اندك من براى امثال او كافى است).
(وليد و عمرو گويند: عدى پس از جنگ صفين خوار و ذليل گشته است).
(گويم: راست مى گوييد، اركان وجودم شكسته و آنان كه در پناهشان بر دشمن حمله مى بردم از من مفارقت جسته اند).
(زودا كه هواداران پسر هند زيان بينند و هواداران پيامبر صلى الله عليه و آله و سلم سود برند و رستگار گردند).
4 - ابوطفيل عامربن واثله ومعاويه معاويه به دربان گفت: او را بيرون بر وعامربن واثله را داخل ساز. چون داخل شد معاويه به او خوشامد گفت، يارانش گفتند: اين كيست كه به او خوشامد گويى اى اميرمؤمنان؟ گفت: اين دوست ابو تراب، دلاور اهل عراق و شاعر آنان در جنگ صفين است. گفتند: پست ترين دلاور و بدزبان ترين شاعر! و به او ناسزا گفتند. ابوطفيل به خشم آمد و گفت: هان اى معاويه، به خدا سوگند اينان مرا دشنام ندادند و اصلا نمى دانم كه اينها كيستند، تويى كه مرا دشنام دادى! بگو
اينان كيستند و اگر نه به حق على تو را دشنام مى دهم! معاويه گفت: اين عمروعاص و اين مروان بن حكم و اين سعيد بن عاص و اين هم خواهرزاده من است. (1) ابوطفيل گفت: عمرو را ماليات مصر زبان در از نموده و مروان و سعيد را ماليات حجاز، خواهرزاده ات را هم به تو بخشيدم. معاويه گفت: اى ابوطفيل روزگار از دوستى على براى تو چه نهاده؟ گفت: به خدا سوگند مانند دوستى مادر موسى به موسى و باز هم از خدا عذر تقصير مى خواهم. معاويه گفت:
روزگار از اندوه تو بر او چه نهاده؟ گفت: اندوه عجوزه اى دردمند و پير مردى دلسوخته. گفت: از دشمنى ما چه در دل دارى؟ گفت: همان دشمنى آدم با ابليس كه لعنت خدا بر او باد!
5 - هانى و معاويه معاويه به دربان گفت: او را بيرون بر و هانى بن عروه مرادى را داخل ساز.
چون داخل شد معاويه گفت: اى هانى، تويى كه به على بن ابى طالب گرايش دارى و در جنگ صفين در ركاب على با مسلمانان جنگيدى؟ هانى گفت: اى معاويه، تو را با شرافت بلند و مقام و الا چكار؟ شما مردم بى سر و پايى بوديد كه چون دانه در منقار عرب از روى زمين برچيده مى شديد تا آن كه محمد صلى الله عليه و آله و سلم مبعوث شد و همه بندگان در همه سرزمينها تسليم او شدند (وشما هم ناخواه مسلمان شديد). اما اين كه بر تو اى پسر هند برشوريده ام هرگز از آن پشيمان و عذرخواه نيستم، و اگر تو را در آن روز جنگ مى ديدم نيزه ام را در پهلويت فرو مى بردم. به خدا سوگند از روزى كه تو را دشمن داشته ايم هرگز ميل دوستى تو نداشته ايم و هنوز شمشيرهايى را كه با آنها به جنگ تو آمديم نفروخته ايم.
6 - صعصعه و معاويه معاويه به دربان گفت: او را بيرون بر و صعصعة بن صوحان را داخل ساز.
چون داخل شد ديد مردان جنگى ايستاده و معاويه هم بر تخت خود نشسته است. صعصعه با صداى بلند گفت: سبحان الله ولا إله ا لا الله والله اكبر. معاويه به چپ وراست نگريست و چيزى را كه مايه ترس و شگفتى باشد نديد، گفت:
اى صعصعه، نپندارم كه اصلا بدانى خدا چيست؟ گفت: چرا، به خدا اى معاويه خداوند پروردگار ما و پدران نخستين ماست و او در كمين بندگان است.
معاويه گفت: اى صعصعه، دوست نداشتم كه تو را اينجا ببينم تا در چنگال من گرفتار شوى. صعصعه گفت: و من نيز اى معاويه دوست داشتم كه تو را تحيت به خلافت نگويم تا تقدير الهى در تو اجرا شود.
معاويه رو كرد به عمرو بن عاص و گفت: صعصعه را در كنار خود بنشان، عمرو گفت: نه، به خدا سوگند او را به خاطر هواداريش از ابو تراب جاى نمى دهم. صعصعه گفت: آرى، به خدا اى عمرو من هوادار ابو تراب و از بندگان ابوترابم، ولى تو ديوى آتشين هستى كه از آتش آفريده شده و به آن باز مى گردى و روز قيامت هم به خواست خدا از آن بر انگيخته خواهى شد.
معاويه گفت: اى صعصعه به خدا من تصميم گرفته ام امسال حقوق اهل عراق را نپردازم. صعصعه گفت: به خدا اى معاويه، اگر دست به اين كار زنى صد هزار جوان جنگى بر صد هزار اسب تيزتك بر تو يورش آرند و سفره شكمت را جولانگاه اسبهاى خود سازند و تو را با شمشيرها و نيزه هاى خود پاره پاره كنند.
معاويه سخت در خشم شد و مدتى در از سر به زير افكند، سپس سربرداشت و گفت: خداوند ما را گرامى داشته، زيرا به پيامبر خود فرموده: (اين قرآن ياد
كردى براى تو و قوم توست) (1) و ما قوم او هستيم، و فرموده: (براى پيوند و الفت قريش چنين و چنان كرديم) (2) و ما قريش هستيم، و به پيامبر خود فرموده: (خويشان نزديكت را بيم كن) (3) و ما خويشان نزديك اوييم.
صعصعه گفت: آرام باش اى معاويه، (اين همه لاف مزن) زيرا خداوند مى فرمايد: (و قوم تو قرآن را دروغ انگاشتند در صورتى كه حق است) (4) وشما قوم او هستيد، و فرموده: (پيامبر (روز قيامت) گويد: پروردگارا، قوم من اين قرآن را مهجور داشتند)، (5) و اى معاويه اگر ادامه دهى ادامه خواهم داد، و با اين سخن معاويه را محكوم و ساكت نمود.
7 - خالدبن معمر و معاويه معاويه به دربان گفت: او را بيرون بر و خالدبن معمر سدوسى را داخل ساز.
چون داخل شد معاويه گفت: اى خالد، تو را در جنگ صفين ديدم كه بر اسب تيزتك خود سوار بودى و با شمشير با شاميان مى جنگيدى! خالد گفت: اى معاويه، به خدا سوگند كه از كار گذشته ام پشيمان نيستم و پيوسته بر اين آهنگم استوار و دلخوشم، و با اين حال خود را مقصر مى دانم، و خداست كه بايد از او يارى جست و اوست كه تدبير مى كند.
معاويه گفت: اى خالد تو نمى دانى كه من با خود عهد كرده ام كه وقتى به قوم تو رسيدم با آنها چه كنم؟ گفت: نه، گفت: عهد كرده ام كه مردان جنگى را هشدار دهم و زنانشان را اسير كنم. آن گاه ميان مادران و كودكان جدايى افكنم تا همه
بيعت كنند. خالد گفت: تو نمى دانى كه من در اين باره چه گفته ام؟ گفت: نه، گفت: پس از من بشنو، آن گاه اين شعر را خواند:
يروم ابن هند نذره من نسائنا * ودون الذي يبغي سيوف قواضب (پسر هند آهنگ آن كرده كه عهد خود را درباره زنان ما عملى سازد اما در برابر اين خواسته شمشيرهاى تيز و بران قرار دارد).
8 - جارية بن قدامه و معاويه معاويه به دربان گفت: او را بيرون بر و جارية بن قدامه را داخل ساز. چون جاريه كه مرد كوتاه قدى بود داخل شد معاويه گفت: تو در جنگ صفين در ميان قبيله سعد بر ما اسب تاختى و آنان را به فتنه و آشوب تشويق مى نمودى و بر كينه هاى گذشته بر مىانگيختى و با قاتلان أمير المؤمنين عثمان همكارى مى كردى و با ام المؤمنين عايشه جنگيدى، مگر تو جز يك جاريه (كنيز) هستى؟!
جاريه گفت: خداوند نام مرا بر نام تو برترى داده، گفت: چطور؟ گفت: زيرا جاريه هر چه باشد از قبايل و خاندانهاى عرب است ولى معاويه از سگان ماده! و اين كه از أمير المؤمنين عثمان ياد كردى، اين شما بوديد كه دست از يارى او شستيد و او را كشتيد و در مثل است كه (خانه نزد شتر آبكش است). اما ام المؤمنين عايشه، چون در كتاب خدا نگريستيم حقى براى او بر خود لازم نديديم جز آن كه او مى بايست از خدايش فرمان مى برد و در خانه اش مى نشست، و چون حجاب از چهره برافكند حقى كه بر گردن ما داشت از بين رفت.
اما اين كه در روز صفين اسب بر تو تاختم براى اين بود كه خواستى ما را تشنه لب گردن زنى، از اين رو بىباكانه بدون عاقبت انديشى و بيم از هر خطرى در ركاب سابقه دارترين مسلمانان و خوش گفتارترين آنان و داناترين آنها به كتاب خدا و سنت پيامبر كه با بصيرت كامل به جنگ تو آمد و تو بر تعصب جاهليت
بودى سواره بر تو تاختيم، حال اگر مى خواهى مانند آن روز را به تو نشان دهيم اسبهاى ما آماده و نيزه هاى ما تيز و بران است.
9 - شريك حارثى و معاويه معاويه به دربان گفت: او را بيرون بر و شريك حارثى را داخل ساز. چون شريك كه مرد زشت رويى بود داخل شد معاويه گفت: تو شريكى و خدا شريك ندارد، و تو يك چشمى و صحيح دو چشم بهتر از يك چشم است، و تو زرد پوستى و سفيد پوست بهتر از زرد پوست است، و تو مخالف وكج روى، و مستقيم بهتر از مخالف وكج رو است، و تو زشت رويى و زيبا بهتر از زشت رو است، پس تو چگونه با اين اوصاف آقاى قوم خود شدى؟
شريك گفت: تو هم معاويه هستى و معاويه جز سگى نيست كه پارس كرده و سگان ديگر را به پارس كردن و زوزه كشيدن وا داشته و سگان هم عوعوكنان و زوزه كشان او را پاسخ داده اند و از همين رو تو را معاويه نام نهاده اند. و تو فرزند صخر (سنگلاخ) هستى و زمين هموار بهتر از سنگلاخ است، وابن حرب (فرزند جنگ) هستى و آشتى بهتر از جنگ است، و تو ابن اميه هستى يعنى كنيزك زاده، پس چگونه أمير المؤمنين ما شدى؟
معاويه دستور داد او را بيرون كنند. او بيرون رفت و در آن حال اين اشعار را مى خواند:
أيشتمني معاوية بن حرب * وسيفي صارم ومعي لساني وحولي من بني عمي رجال * ضراغمة نهشن إلى الطعان يعير بالدمامة من سفاه * وربات الجمال من الغواني (آيا معاوية بن حرب مرا ناسزا مى گويد در حالى كه شمشيرم بران است و زبان در كام دارم)؟!
(و عمو زادگانم در پيرامون من هستند، مردانى كه چون شيران حمله مى برند و ضربت مى زنند).
(او مرا از بىخردى به زشت رويى سرزنش مى كند در حالى كه زيبا رويان زنان بزك كرده شوهر دارند).
سپس معاويه از مجلس برخاست و داخل خانه شد، روز بعد همه آنها را فراخواند و همه را حاضر كردند و معاويه آنها را اكرام نمود و با احترام به خانواده شان باز گردانيد. (1) 10 - ضرارة بن ضمره ضراربن ضمره كه از ياران و خواص اميرمؤمنان عليه السلام بود بر معاويه وارد شد و معاويه خواست كه او را دستگير كند و به قتل رساند اما چون زهد و تقوا و اشتغال او به آخرت را ديد صرف نظر كرد و خواست او را بيازمايد، گفت: على را برايم توصيف كن. ضرار گفت: مرا معاف دار. گفت: تو را به حق او سوگند مى دهم كه او را توصيف كنى. ضرار گفت: حال كه ناگزيرم، گويم:
به خدا سوگند او بسيار دور انديش و نيرومند بود، به عدالت سخن مى گفت و با قاطعيت فيصله مى داد. علم از جوانبش مىجوشيد و حكمت از زبانش فوران داشت، از زرق و برق دنيا وحشت داشت و با شب و تنهايى آن مأنوس بود، آن بزرگوار - كه درود خدا بر او باد - بسيار اشك مى ريخت و فراوان فكر مى كرد، لباس زبر و درشت و غذاى مانده فقيرانه را مى پسنديد، در ميان ما كه بود مانند يكى از ما بود، اگر چيزى از او مى خواستيم مى پذيرفت و اگر از او دعوت مى كرديم قدم رنجه مى فرمود، با اين همه كه به ما نزديك بود و ما را به خود
نزديك مى ساخت چندان با هيبت بود كه در حضورش جرأت سخن گفتن نداشتيم.
آن بزرگوار - كه درود خدا بر او باد - اهل ديانت را بزرگ مى شمرد و بينوايان را به خود نزديك مى ساخت. نه نيرومند به باطل او طمع داشت و نه ناتوان از عدالتش نوميد بود. به خدا سوگند يك شب به چشم خود ديدم كه در محراب عبادت ايستاده بود - در وقتى كه تاريكى شب همه جا را فرا گرفته و ستارگان غروب كرده بودند - و دست به محاسن گرفته بود و مانند مار گزيده به خود مى پيچيد و چون مصيبت زده مى گريست و مى گفت: اى دنيا، ديگرى را بفريب، آيا متعرض من شده اى و به من رو آورده اى؟ هيهات كه من تو را سه طلاقه كرده ام و رجوعى در كار نيست، عمرت كوتاه، خطرت بزرگ و عيشت ناچيز است، آه از توشه اندك و سفر در از و راه ترسناك!
سخن ضرار كه به اينجا رسيد اشك معاويه بى اختيار فرو ريخت و گفت: خدا رحمت كند ابو الحسن را، به خدا سوگند همين گونه بود كه گفتى. اكنون اى ضرار بگو ببينم چگونه بر او اندوه مى برى؟ گفت: شبيه مادرى كه فرزند عزيزش را در دامنش سر بريده باشند، كه اشكش باز نمى ايستد و دردش پوشيده نمى ماند.
معاويه دستور داد كه مال فراوانى به او دهند، او نپذيرفت و بازگشت در حالى كه بر اميرمؤمنان عليه السلام ندبه مى كرد. (1) 11 - بكاره هلاليه عمر رضا كحاله گويد: وى از زنان عرب موصوف به شجاعت و دلاورى و فصاحت و شعر و نثر و خطابه بود، او در جنگ صفين از ياران على عليه السلام به شمار بود و در آنجا سخنرانيهاى پرشور حماسى مى كرد و مردان جنگى را تشويق
مى نمود كه بدون ترس و بيم در درياى خروشان جنگ فروروند. هنگام پيرى و فرسودگى به همراه دو خادم خود كه بر آنها تكيه نموده بود عصا به دست بر معاويه وارد شد و بر وى به عنوان خليفه سلام كرد. معاويه به نيكى او را پاسخ داد و اجازه نشستن داد، مروان بن حكم و عمرو بن عاص هم نزد او بودند. مروان لب به سخن گشود و گفت: اى اميرمؤمنان، آيا او را مىشناسيد؟ گفت: او كيست؟ مروان گفت: همان زنى است كه در جنگ صفين دشمن را بر عليه ما يارى مى داد، و اوست كه در شعر خود مى گفت:
يازيد دونك فاستشر من دارنا * سيفا حساما في التراب دفينا كان مذخورا لكل عظيمة * فاليوم أبرزه الزمان مصونا (اى زيد، برخيز و برو از خانه ما شمشيرى را كه زير خاك پنهان كرده ايم بيرون آر و بياور).
(آن شمشير براى هر امر بزرگى ذخيره شده و امروز زمانه آن را صحيح و سالم آشكار ساخته است).
عمروعاص گفت: و هموست اى اميرمؤمنان كه در شعر خود مى گفت:
أترى ابن هند للخلافة مالكا * هيهات ذاك وما أراد بعيد منتك نفسك في الخلاء ضلالة * أغراك عمرو للشقا وسعيد فارجع بأنكد طائر بنحوسها * لاقت عليا أسعد وسعود (آيا پسر هند را مالك خلافت مى دانى؟ هرگز چنين نيست و آنچه او خواسته بسى دور از حقيقت است).
(نفس تو در خلوت تو را از روى گمراهى فريفته و آرزومند كرده است و عمروعاص و سعيد هم تو را گول زده اند).
(پس بدبختانه و شانس ناآورده بازگرد، زيرا كه هماى سعادت بر سر على
نشسته است).
سعيد گفت: و هموست اى اميرمؤمنان كه در شعر خود مى گفت:
لقد كنت آمل أن أموت ولاأرى * فوق المنابر من امية خاطبا والله أخر مدتي فتطاولت * حتى رأيت من الزمان عجائبا في كل يوم لايزال خطيبهم * وسط الجموع لال أحمد عاتبا (آرزو داشتم بميرم و يك سخنگوى از بنى اميه را بر بالاى منبر نبينم).
(ولى خداوند اجل مرا به تأخير انداخت وعمر من در از شد تا از زمانه عجايبى ديدم).
(هر روز سخنران آنها را مى بينم كه در ميان جمعيت به آل احمد بد مى گويد و سرزنش مى كند).
سپس ساكت شدند. بكاره گفت: اى اميرمؤمنان، سگهاى دربارت پارس كردند و عوعوكنان زوزه كشيدند ولى عصاى من كوتاه و صدايم شكسته و چشمم نابيناست كه بتوانم آنها را از خود برانم، و به خدا سوگند من گوينده همين اشعارى هستم كه گفتند و هرگز تكذيب نمى كنم، تو نيز هر چه خواهى بكن كه ديگر زندگى پس از اميرمؤمنان (على) صفايى ندارد.
معاويه گفت: هيچ چيز از مقام تو نمىكاهد، حاجت خود را بگو كه روا خواهد شد. آن گاه حوائج او را بر آورد و به شهر خود بازگرداند. (1) 12 - دارميه حجونيه ابن عبد البر گويد: سهل بن ابى سهل تميمى از پدرش روايت كرده كه گفت:
معاويه به حج رفت، در آنجا از زنى به نام دارميه حجونيه كه زنى سياه چرده و
فربه بود پرس و جو نمود، گفتند: سالم است. فرستاد او را آوردند. معاويه گفت:
حالت چطور است اى دختر حام؟ (1) زن گفت: اگر مرا عيب مى جويى من فرزند حام نيستم، من زنى از بنى كنانه هستم. معاويه گفت: راست گفتى، آيا مى دانى براى چه سراغ تو فرستادم؟ گفت: جز خدا از غيب باخبر نيست. معاويه گفت:
سراغ تو فرستادم تا از تو بپرسم چرا على را دوست مى دارى و مرا دشمن؟ و چرا به او مهر مى ورزى و با من كينه؟ زن گفت: مرا معاف مى دارى؟ گفت: نه، معافت نمى دارم.
زن گفت: حال كه اصرار دارى، من على را به خاطر عدالت با رعيت و تقسيم برابر بيت المال دوست مى دارم، و تو را به جهت جنگ با كسى كه از تو به حكومت شايسته تر است و طلب كردن چيزى كه حقت نيست دشمن مى دارم.
با على مهر مى ورزم زيرا رسول خدا صلى الله عليه و آله و سلم عقد ولايت او را بست و او با تهيدستان مهر مى ورزد و اهل دين را بزرگ مى شمارد. و با تو كينه دارم زيرا خون مىريزى و در داورى ستم روا مى دارى و به هوا و هوس حكم مىرانى.
معاويه گفت: به همين دليل شكمت گنده، پستانهايت بزرگ و سرينت بر آمده است! زن گفت: اى مرد، به خدا سوگند مادرت در اين امور ضرب المثل بود نه من. معاويه گفت: اى زن، ساكت باش، ما جز خوبى نگفتيم، زيرا هر گاه شكم زن بزرگ باشد خلقت فرزندش كامل مى شود، و هر گاه پستانهايش بزرگ باشد كودكش خوب سيراب مى شود، و هر گاه سرينش بزرگ باشد سنگين و باوقار مى نشيند. آن گاه زن ساكت شد و نشست.
معاويه گفت: آيا على را ديده اى؟ گفت: آرى به خدا. معاويه گفت: او را چگونه ديدى؟ گفت: به خدا او را چنان ديدم كه فريفته حكومتى كه تو را فريفته
است نشد، و سرگرم نعمتى كه تو را سرگرم ساخته است نگرديد.
معاويه گفت: آيا سخن او را شنيده اى؟ گفت: آرى، به خدا سوگند كه كورى دلها را مى زدود چنان كه روغن، زنگ طشت را مىزدايد. گفت: راست گفتى، آيا حاجتى دارى؟ زن گفت: اگر بخواهم بر مى آورى؟ گفت: آرى. گفت: صد ماده شتر سرخ همراه با شتران نر و چوپانهايش. معاويه گفت: مى خواهى با آنها چه كنى؟ گفت: شيرش را به كودكان مى دهم و با خود آنها بزرگسالان را حيات مى بخشم و با اين كار كسب مكارم مى كنم و ميان خويشان صلح و صفا برقرار مى سازم.
معاويه گفت: همه را به تو دادم، آيا اينك جايگاه على بن ابى طالب را در نزد تو به دست آوردم؟ گفت: اين آب نه آن آب زلال، و اين علوفه نه مانند علوفه سعدان، و اين جوان نه چون مالك است، حاشا كه در فروترين پايه آن هم نيست. آن گاه معاويه اين شعر را خواند:
إذا لم أعد بالحلم مني عليكم * فمن الذي بعدي يؤمل للحلم خذيها هنيئا واذكري فعل ماجد * جزاك على حرب العداوة بالسلم (اگر من بردبارانه با شما عمل نكنم پس از من از چه كسى اميد بردبارى مى رود)؟
(اينها را بگير گواراى تو باشد و ياد كن از كار بزرگمردى كه در برابر جنگ عداوت، تو را با سلم و آشتى پاداش داد).
سپس گفت: هان، به خدا سوگند كه اگر على زنده بود چيزى از اينها به تو نمى داد. زن گفت: نه، به خدا سوگند حتى يك سوزن هم از بيت المال مسلمانان به ناحق به كسى نمى داد. (1)
13 - سوده همدانى بنت عمارة بن اشتر عمر رضا كحاله گويد: وى يكى از زنان شاعر عرب و داراى فصاحت و بيان بود. بر معاوية بن ابى سفيان وارد شد و اجازه خواست، او را اجازه داد، چون داخل شد سلام كرد، معاويه گفت: چطورى اى دختر اشتر؟ گفت: خوبم اى اميرمؤمنان. معاويه گفت: تويى كه به برادرت گفتى:
شهر لفعل أبيك يا ابن عمارة * يوم الطعان وملتقى الأقران وانصر عليا والحسين ورهطه * واقصد لهند وابنها بهوان إن الأمام أخا النبى محمد * علم الهدى ومنارة الأيمان فقد الجيوش وسر أمام لوائه * قدما بأبيض صارم وسنان (تو نيز مانند پدرت در روز جنگ و برخورد همرزمان تيغ بركش)، (وعلى و حسين و قوم او را يارى ده و بر هند و پسرش براى خوار كردن آنان بتاز).
(اين امام كه برادر محمد پيامبر خداست پرچم هدايت و منار ايمان است).
(پس پيشاپيش لشكر حركت كن و با شمشير آب ديده و نيزه در جلو پرچم او بر دشمن بتاز).
سوده گفت: آرى به خدا، مانند منى از حق روى نمى گرداند و به دروغ عذرخواهى نمى كند. معاويه گفت: چه چيز باعث اين كارت شد؟ گفت: دوستى على و پيروى حق. معاويه گفت: به خدا سوگند كه من اثرى از على بر تو نمى بينم. سوده گفت: اى اميرمؤمنان. سر مرد، و دم بريده شد، دست از ياد آورى امور فراموش شده و تكرار گذشته بردار. معاويه گفت: هرگز، هيچ گاه آن موقعيت برادرت و مصائبى كه از قوم و برادرت ديدم فراموش نخواهد شد. سوده گفت: به خدا راست گفتى اى اميرمؤمنان، برادرم كسى نيست كه مقامش بر كسى
پوشيده بماند و جايگاهش فرو دست باشد، اما مطلب همان است كه خنساء گفته است:
وإن صخرا لتأتم الهداة به * كأنه علم في رأسه نار (صخر كسى است كه رهنمايان از او پيروى مى كنند، گويى او پرچمى است كه مشعلى بر سر آن است).
من اميرمؤمنان را به خدا سوگند مى دهم و از او مى خواهم كه مرا از آنچه معافيت خواسته ام معاف بدارد. معاويه گفت: چنين كردم، اينك بگو حاجتت چيست؟ سوده گفت: اى اميرمؤمنان، تو امروز سرور و زمام دار اين مردمى، و خدا تو را از كار ما و حقوقى كه از ما بر عهده تو نهاده بازخواست خواهد كرد، و افرادى هستند كه پيوسته با تكيه به عزت و قدرت تو مزاحم ما مى شوند و ما را مورد ضرب و جرح قرار مى دهند و مانند سنبل درو مى كنند و چون گاو لگد مال مى كنند و بدترين شكنجه ها را به ما مى دهند و بهترين اموال ما را مىچاپند، همين بسربن ارطاة از سوى تو بر ما وارد شد، مردان مرا كشت و مالم را گرفت، و اگر بنا بر فرمانبردارى نبود ما هم از خود دفاع مى كرديم، پس يا او را از ديار ما عزل كن كه تو را سپاس گزار خواهيم بود و اگر نه به تو خواهيم فهماند.
معاويه گفت: آيا مرا به قوم خود تهديد مى كنى؟ تصميم دارم تو را بر شتر مست و بى جهاز سوار كنم و نزد او فرستم تا حكم خود را درباره تو جارى سازد.
سوده سر به زير افكند و گريست، سپس اين اشعار را سرود:
صلى الاءله على جسم تضمنه قبر * فاصبح فيه العدل مدفونا قد حالف الحق لايبغى به بدلا * فصار بالحق والايمان مقرونا (درود خدا بر آن بدنى كه قبرى آن را در آغوش گرفته كه عدل در آن مدفون شده است).
(او هم سوگند حق بود و جز حق چيزى نمى جست و از همين رو قرين حق و ايمان بود).
معاويه گفت: او كيست؟ گفت: على بن ابى طالب. معاويه گفت: مگر او با تو چه كرده كه نزد تو اين مقام يافته است؟ گفت: نزد او رفتم تا از مردى كه براى جمع آورى زكات ما فرستاده بود شكايت برم زيرا ميان من و آن مرد گفتگوى مختصرى رخ داده بود. هنگامى رسيدم كه آن حضرت براى نماز برخاسته بود، تا چشمش به من افتاد از نماز رو گرداند و رو به من كرد و با مهر و عاطفه فرمود: آيا حاجتى دارى؟ داستان را گفتم. آن حضرت گريست، سپس گفت: (خداوندا، تو بر من و آنان شاهدى كه من آنان را به ستم به خلق و ترك حق تو فرمان نداده ام).
آن گاه قطعه چيزى مانند چرم غلاف شمشير از جيب بيرون آورد و روى آن نوشت: (به نام خداوند بخشنده مهربان، همانا شما را دليلى روشن از سوى پروردگارتان آمد، پس پيمانه و ترازو را عادلانه دهيد و از كالاهاى مردم نكاهيد و در زمين به تبهكارى نپوييد، باقى مانده خدا براى شما بهتر است اگر مؤمن باشيد و من نگاهبان شما نيستم. (1) چون نامه مرا خواندى مسئوليتى را كه از سوى ما دارى حفظ كن تا كسى بيايد و آن را تحويل بگيرد - والسلام).
اى اميرمؤمنان، او را به همين راحتى عزل كرد و حتى آن نامه را مهر و موم نكرد.
معاويه گفت: نوشته اى به او دهيد كه با عدل و انصاف با او رفتار شود. سوده گفت: تنها با من يا با همه قوم من؟ معاويه گفت: تو را با ديگران چه كار؟ سوده گفت: به خدا كه از بخل و زشتى و پستى است اگر عدالتى فراگير و عمومى نباشد، و من با ديگران فرقى ندارم. معاويه گفت: هيهات، كه پسر ابو طالب شما را
جرى ساخته و اين شعر او شما را مغرور نموده كه:
فلو كنت بوابا على باب جنة * لقلت لهمدان ادخلوا بسلام (اگر من دربان بهشت باشم قبيله همدان را گويم كه به سلامت داخل شويد).
سپس گفت: نامه اى به او دهيد و حاجت او و قومش را برآوريد. (1) 14 - ام الخير باقيه بنت حريش عمر رضا كحاله گويد: وى از صاحبان فصاحت و بلاغت بود، پس از آن كه معاويه براى والى خود در كوفه نوشت كه ام الخير بنت حريش را نزد من فرست بر معاويه وارد شد... معاويه به اطرافيانش گفت: كدام يك از شما سخن ام الخير را به ياد دارد؟ مردى گفت: من آن را به ياد دارم اى اميرمؤمنان كه وى جامه اى زبيدى پرحاشيه به تن داشت و بر شترى خاكسترى رنگ سوار بود و پيرامون او را گرفته بودند، او در حالى كه تازيانه اى كه رشته هايش واتابيده بود در دست داشت مانند شتر نر خشمگين فرياد مى زد:
(اى مردم، از پروردگارتان پروا كنيد كه زلزله قيامت حادثه هولناكى است. (2) خداوند حق را واضح و دليل را آشكار و راه را روشن و نشانه را بلند نموده و شما را در تاريكى مبهم و كور و شب تار و سياه رها نساخته است، پس به كجا مى رويد خداى رحمتتان كند؟ آيا از اميرمؤمنان مىگريزيد يا از جنگ؟ يا از اسلام روگردان شده ايد يا از حق برگشته ايد؟ مگر نشنيديد كه خداوند مى فرمايد:
و محققا شما را مىآزماييم تا مجاهدان و صابران از شما را بازشناسيم و اخبار (و اعمال) شما را آشكار كنيم). (3)
سپس سر به آسمان برداشت و گفت: (خداوندا، صبر و شكيبايى كم شده، يقين سست گشته، رغبت ها پراكنده شده و - اى پروردگار - زمام دلها به دست توست پس كلمه (اين است) را بر اساس تقوا گرد آر و دلها را بر هدايت الفت ده و حق را به اهلش بازگردان. خدا شما را رحمت كند به سوى امام عادل، وصى باوفا و صديق اكبر بشتابيد كه اين جنگ بر اساس كينه هاى بدر واحد و جاهليت است كه معاويه از غفلت مردم استفاده كرده و آنها را بهانه حمله و شورش قرار داده تا انتقام خونهاى ريخته شده فرزندان عبد شمس را بگيرد)...
خدا شما را رحمت كند، كجا مى رويد و از امامى دست بر مى داريد كه پسر عموى رسول خدا صلى الله عليه و آله و سلم و همسر دختر او و پدر فرزندان او است، همو كه از سرشت پيامبر آفريده شده و از چشمه او جوشيده و پيامبر او را رازدار خود ساخته و دروازه شهر (علم) خود قرار داده و دوستى او را به مسلمانان گوشزد نموده و منافقان را از دشمنى او آگاه كرده، كسى كه خداوند پيوسته او را به يارى خود تأييد مى نمود و او هم بر راه پهناور استقامت حركت مى كند و هرگز در خوشى عيش و نوش درنگ نمى كند، همو كه فرقها را شكافت و بتها را شكست، آن گاه كه نماز خواند و مردم هنوز مشرك بودند و فرمان خدا برد و مردم هنوز در شك و ترديد به سر مى بردند، و پيوسته چنين بود تا مبارزان بدر را كشت، و جنگجويان احد را به خاك سياه نشاند، و جمعيت هوازن را پراكنده ساخت، و قايعى كه در دلهاى گروهى تخم نفاق و ارتداد و ستيزندگى را كاشت. من كوشيدم تا آنچه بايد بگويم گفتم و خيرخواهى را به نهايت رساندم، و توفيق به دست خداست و سلام و رحمت و بركات خدا بر شما باد). (1)
15 - اروى بنت حارث بن عبد المطلب ابن عبد البر گويد: اروى دختر حارث بن عبد المطلب در سن پيرى و كهن سالى بر معاويه وارد شد. تا چشم معاويه به او افتاد گفت: خوش آمدى اى عمه، حالت در نبود ما چگونه است؟ گفت: اى برادرزاده، تو نعمت را ناسپاسى كردى و با پسر عمويت به بدى مصاحبت نمودى، نامى را كه شايسته آن نيستى بر خود نهادى و چيزى را كه حق تو نبود گرفتى بدون آن كه به خاطر دين خود و پدرانت باشد و يا سابقه اى در اسلام داشته باشيد، پس از آن كه به رسول خدا صلى الله عليه و آله و سلم كافر بوديد و خدا بهره تان را نابود كرد و چهره هاتان را به خاك ذلت افكند و حق را به اهلش بازگرداند گرچه مشركان ناخوش داشتند، و اين كلمه ما بود كه فراتر بود و پيامبرمان صلى الله عليه و آله و سلم يارى داده شد. اما شما پس از او بر ما ولايت يافتيد و دليل خود را نزديكى و خويشى با رسول خدا صلى الله عليه و آله و سلم مىدانستيد در صورتى كه ما به پيامبر از شما نزديك تريم و به امر حكومت سزاوارتر، و از آن پس ما در ميان شما مانند بنى اسرائيل در ميان فرعونيان بوديم وعلى بن ابى طالب رحمه الله پس از پيامبرمان به منزله هارون نسبت به موسى بود، پس سر انجام ما بهشت و سر انجام شما دوزخ است.
عمروعاص گفت: ساكت باش اى پير زن گمراه و زبان كوتاه كن كه عقلت پريده است، زيرا شهادت يك نفره تو پذيرفته نمى شود.
اروى گفت: تو ديگر چه مى گويى اى زنا زاده، تو كه مادرت در مكه از زنان آوازه خوان مشهور و گران قيمت ترين آنها بود، به اندازه دهانت حرف بزن و به كار خود پرداز و فضولى نكن، به خدا سوگند كه تو در ميان قريش از شرافت و اصالت خانوادگى برخوردار نيستى، زيرا پنج نفر از قريش بر سر تو دعوا داشتند و هر كدام خود را پدر تو مى دانستند، از مادرت پرسيدند، گفت: همگى به من در آمده اند، بنگريد به هر كدام شبيه تر است او را فرزند او بدانيد، و چون شباهت
به عاص بن وائل داشتى تو را به او ملحق ساختند.
مروان گفت: اى پير زن بس كن، و به كارى كه براى آن آمده اى پرداز. اروى گفت: اى پسر زن بدكاره تو ديگر چه مى گويى؟ آن گاه رو به معاويه نمود و گفت: به خدا سوگند اين تويى كه اينها را بر من جرأت داده اى! و اين مادر توست كه در قتل حمزه گفت:
نحن جزيناكم بيوم بدر * والحرب بعد الحرب ذات سعر ما كان لي عن عتبة من صبر * فشكر وحشى على دهري حتى ترم أعظمي في قبري (ماييم كه انتقام روز بدر را از شما گرفتيم و آتش اين جنگ پس از آن جنگ بر افروخت).
(من نمىتوانستم در كشته شدن عتبه صبر كنم، از اين رو همه عمر سپاس گزار وحشى (قاتل حمزه) هستم تا استخوانهايم در قبر بپوسد). (1) عمر رضا كحاله گويد: معاويه به مروان و عمرو گفت: واى بر شما، شما مرا در معرض بدگويى او درآورديد و سبب شديد تا سخنان ناخوشايندى از او بشنوم.
آن گاه به اروى گفت: اى عمه، به حاجتت پرداز و دست از افسانه هاى زنانه بردار. اروى گفت: دستور ده سه تا دو هزار دينار به من بدهند. معاويه گفت: با دو هزار دينار اول چه خواهى كرد؟ گفت: مى خواهم چشمه اى پر آب در زمينى نرم و هموار بخرم تا براى فرزندان حارث بن عبد المطلب باشد. معاويه گفت: خوب جايى خرج مى كنى، با دو هزار دينار دوم چه خواهى كرد؟ گفت: مى خواهم جوانان عبد المطلب را به ازدواج همسران شايسته شان درآورم. معاويه گفت:
خوب جايى خرج مى كنى، با دو هزار دينار ديگر چه خواهى كرد؟ گفت:
مى خواهم سختى زندگى در مدينه را پشت سرگذارم و به زيارت خانه خدا روم.
معاويه گفت: خوب جايى خرج مى كنى، به ديده منت، همه را به تو خواهم داد.
سپس گفت: هان، به خدا سوگند اگر على بود اين مال را به تو نمى داد. اروى گفت: راست گفتى، على امانت را ادا كرد و به امر خدا عمل نمود و تو امانت را ضايع گذاردى و در مال خدا خيانت ورزيدى، مال خدا را به غير مستحق آن دادى در صورتى كه خداوند در كتاب خود حقوق را براى اهل آن واجب نموده و آن را بيان داشته است و تو آن را نگرفتى و عمل نكردى، اما على ما را به گرفتن حقى كه خداوند بر ايمان واجب نموده فراخواند و به جنگ با تو سرگرم شد و از تنظيم امور و قراردادن هر چيزى به جاى خود بازماند، من هم مال تو را از تو نخواسته ام كه بر من منت مى نهى بلكه پاره اى از حق خودمان را خواسته ام و گرفتن چيزى جز حق خود را روا نمى داريم، آيا از على نام مى برى؟ خداوند دهانت را بشكند و داراييت را نابود سازد! آن گاه صدا به گريه بلند كرد و گفت:
ألا يا عين ويحك أسعدينا * ألا وابكي أميرالمؤمنينا رزينا خير من ركب المطايا * وفارسها ومن ركب السفينا ومن لبس النعال أو احتذاها * ومن قرأ المثاني والمئينا إذ استقبلت وجه أبي حسين * رأيت البدر راع الناظرينا ولا والله لا أنسى عليا * وحسن صلاته في الراكعينا أفي الشهر الحرام فجعتمونا * بخير الناس طرا أجمعينا (هان، اى ديده ما را در گريه يارى ده و بر اميرمؤمنان اشك بريز).
(ما به مصيبت مردى دچار شديم كه بهترين سواران بر چهارپايان و كشتى بود).
(و بهترين كسانى بود كه كفش پوشيده و بهترين كسانى كه سوره هاى بلند و
كوتاه قرآن را خوانده اند).
(چون با چهره پدر حسين روبرو مى شدم ماه شب چهارده را مى ديدم كه بينندگان را شگفت زده مى كند).
(نه، به خدا سوگند هيچ گاه على و نماز نيكوى او را در ميان نماز گزاران فراموش نمى كنم).
(آيا در ماه حرام ما را به مصيبت مردى نشانديد كه بهترين همه مردم بود)؟!
معاويه دستور داد شش هزار دينار به او بدهند و گفت: اى عمه، اينها را در هر چه دوست دارى هزينه كن.
و در روايت ديگرى است كه معاويه به او گفت: اى عمه، خدا از گذشته ها گذشت، اى خاله حاجتت را بگو. اروى گفت: من به تو حاجتى ندارم، و از نزد معاويه بيرون رفت. معاويه به مجلسيان خود گفت: به خدا اگر همه افرادى كه در مجلس من هستند با او سخن مى گفتند هر كدام را پاسخ تازه اى مى داد، و زنان بنى هاشم از مردان تيره هاى ديگر شيرين زبان تر و زبان آورترند. (1)
فصل 29 مظلوميت امام على عليه السلام 1 - ابوعثمان نهدى از على بن ابى طالب عليه السلام روايت كرده كه فرمود: با رسول خدا صلى الله عليه و آله و سلم از باغى مى گذشتيم كه من گفتم: اى رسول خدا، اين باغ چه زيباست!
فرمود: تو را در بهشت بهتر از آن است، تا به هفت باغ - و به روايت احمد بن زهير نه باغ - گذشتيم و من همان سخن را تكرار كردم و پيامبر هم مى فرمود: تو را در بهشت بهتر از آن است. آن گاه رسول خدا صلى الله عليه و سلم مرا در آغوش كشيد و گريست. گفتم، اى رسول خدا، علت گريه شما چيست؟ فرمود: كينه هايى كه براى حكومت پس از من از تو در سينه هاى مردانى نهفته است كه بر تو آشكار نمى كنند. گفتم: آيا در آن هنگام دين من در سلامت است؟ فرمود: آرى دين تو در سلامت است. (1) 2 - همين خبر با اندكى تفاوت در لفظ از ابن عباس نقل گرديده است. (2) 3 - در خبرى طولانى رسول خدا صلى الله عليه و آله و سلم به آن حضرت فرمود: بترس از كينه هايى كه از تو در سينه هاى كسانى هست كه تنها پس از مرگ من آشكار
مى كنند، آنان ملعون خدا و همه لعنت كنندگانند. آن گاه پيامبر صلى الله عليه و آله و سلم گريست، گفته شد: اى رسول خدا، از چه مىگرييد؟ فرمود: جبرئيل عليه السلام به من خبر داد كه امت به او ستم مى كنند و او را از حقش باز مىدارند و با او مى جنگند و فرزندانش را به قتل مىرسانند. (1) 4 - پيامبر صلى الله عليه و آله و سلم به على عليه السلام فرمود: پس از مرگ من كينه هايى كه در سينه هاى گروهى نهفته است آشكار مى شود و همه بر ضد تو دست به دست هم دهند و تو را از حق خود باز دارند. (2) 5 - جابر بن عبد الله انصارى گويد: رسول خدا صلى الله عليه و آله و سلم در سكرات مرگ بود كه فاطمه عليها السلام بر آن حضرت وارد شد، خود را به روى حضرتش افكند و مى گريست، پيامبر چشم خود را گشود و به هوش آمد و فرمود: دختركم، تو پس از من ستم خواهى ديد و تو پس از من به استضعاف كشيده خواهى شد، هر كه تو را بيازارد مرا آزرده، هر كه تو را به خشم آرد مرا به خشم آورده، هر كه تو را شادمان كند مرا شادمان نموده، هر كه به تو نيكى كند به من نيكى كرده، هر كه به تو جفا كند به من جفا كرده و هر كه به تو ستم كند به من ستم روا داشته است، زيرا تو از منى و من از تو، و تو پاره تن منى و همان روح من هستى كه ميان دو پهلوى من است. سپس فرمود: من به پيشگاه پروردگار از ستمكاران امت خود به تو، شكايت مى برم.
سپس حسن و حسين عليهما السلام وارد شدند و خود را بر روى بدن مبارك رسول خدا صلى الله عليه و آله و سلم انداخته مىگريستند و مى گفتند: فداى تو شويم اى رسول خدا على عليه السلام خواست آنها را دور سازد پيامبر صلى الله عليه و آله و سلم سربرداشت و فرمود: برادرم،
رهاشان كن تا مرا ببويند و من هم آنان را ببويم، آنان از من توشه گيرند و من از آنان، زيرا آن دو پس از من به ظلم و ستم كشته خواهند شد و لعنت خدا بر قاتلان آنها. سپس فرمود: اى على، تو پس از من مظلوم قرارخواهى گرفت و من در روز قيامت خصم كسى هستم كه تو خصم او باشى. (1) 6 - معاوية بن ثعلبه گويد: ابوذر رحمه الله در مسجد نشسته بود وعلى عليه السلام در جلو او نماز مى خواند، مردى بر او وارد شد و گفت: اى اباذر، آيا مرا از محبوبترين مردم در نزد خود خبر نمى دهى؟ به خدا سوگند كه مى دانم كه محبوبترين مردم نزد تو محبوبترين آنها نزد رسول خدا صلى الله عليه و آله و سلم است. ابوذر گفت: چرا، سوگند به خدايى كه جانم در دست او است محبوبترين مردم نزد من محبوبترين آنها نزد رسول خدا صلى الله عليه و آله و سلم است و او همين شيخ مظلوم و ستمديده اى است كه حقش را غصب كرده اند. (2) 7 - امام مجتبى عليه السلام از پدرش على عليه السلام روايت كرده كه فرمود: چون آيات اول سوره عنكبوت: الم، احسب الناس... (آيا مردم پنداشته اند كه آنان را رها ساخته اند كه بگويند ايمان آورديم، و امتحان نشوند)؟ نازل شد من گفتم: اى رسول خدا، اين فتنه و آزمايش چيست؟ فرمود: اى على، تو آزموده مى شوى و ديگران هم به تو مورد آزمايش قرار مى گيرند، و تو (در پيشگاه خدا) از گروهى داد خواهى خواهى نمود پس براى داد خواهى آماده باش. (3) 8 - حضرت رضا عليه السلام فرمود كه رسول خدا صلى الله عليه و آله و سلم به على عليه السلام فرمود: اى على، تو حجت خدايى، تو باب خدايى، تو راه به سوى خدايى، تو آن خبر بزرگى، تو راه راستى، تو مثل اعلايى، تو امام مسلمانانى، وامير مؤمنان و بهترين اوصيا و
سرور صديقانى. اى على، تو فاروق اعظم و صديق اكبرى. اى على، تو جانشين من بر امت منى، تو ادا كننده دين منى، تو انجام دهنده وعده هاى منى. اى على، پس از من مظلومى، اى على، تو پس از من تنها مىمانى. اى على، پس از من از تو دورى مىگزينند، من خدا و همه حاضران امتم را گواه مى گيرم كه حزب تو حزب من است و حزب من حزب خداست، و حزب دشمنانت حزب شيطان است. (1) 9 - امام هادى عليه السلام بر سر قبر امير مؤمنان - صلوات الله عليه - چنين زيارت مى خواند:
سلام بر تو اى ولى خدا، گواهى مى دهم كه تو اولين مظلوم هستى، و اولين كسى هستى كه حقش را غصب نمودند، تو صبر كردى و به حساب خدا گذاشتى تا مرگت فرا رسيد، و گواهى مى دهم كه تو با شهادت خدا را ديدار نمودى، خداوند قاتل تو را به انواع عذاب كيفر دهد، و آن به آن عذاب او را تجديد كند، من با شناخت تو و آگاهى از مقام تو و دشمنى با دشمنانت و كسانى كه به تو ستم كردند به زيارتت آمده ام، و به خواست خدا با همين اعتقاد خدا را ديدار خواهم كرد. اى ولى خدا، من گناهان فراوانى دارم پس براى من به درگاه خدايت شفاعت نما اى مولاى من، زيرا تو در نزد خدا مقامى معلوم دارى و نزد خداوند از آبرو و شفاعت برخوردارى، و خداوند متعال فرموده است: (و شفاعت نكنند مگر براى كسى كه خداوند پسنديده باشد (دين او را). (2) 1 - مظلوميت آن حضرت پس از وفات رسول خدا صلى الله عليه و آله و سلم 10 - ابن قتيبه دينورى گويد: على - كرم الله وجهه - فاطمه دختر رسول خدا صلى الله عليه و آله و سلم را
شبها بر چهارپايى مى نشاند و در مجالس انصار مى برد و فاطمه از آنان يارى مى طلبيد و آنان مى گفتند: اى دختر رسول خدا، بيعت ما با اين مرد انجام گرفته است و اگر همسر و پسر عموى تو پيش از ابو بكر سبقت مى جست و از ما بيعت مى خواست ما از او روىگردان نبوديم، وعلى - كرم الله وجهه - مى فرمود: آيا مى بايست رسول خدا صلى الله عليه و آله و سلم را در خانه مى نهادم و دفن نكرده بيرون مى آمدم و با مردم بر سر قدرت او نزاع مى كردم؟ و فاطمه مى گفت: ابو الحسن كارى نكرده مگر همان را كه شايسته او بوده است و امت هم كارى كردند كه خداوند حسابگر و باز خواست كننده آنهاست. (1) 11 - و نيز پس از ذكر بيعت نكردن على عليه السلام گويد: پس دومى نزد اولى آمده، گفت: آيا اين مرد را كه از بيعت با تو سرباز زده به بيعت وا نمى دارى؟ وى به غلام خود قنفذ گفت: برو على را نزد من فراخوان. وى نزد على رفت، على به او فرمود: كارت چيست؟ گفت: خليفه رسول خدا تو را فرا مى خواند. على فرمود:
چه زود بر رسول خدا دروغ بستيد! قنفذ بازگشت و پيام را رساند. وى مدتى گريست، اما دومى بار دوم گفت: به اين مردى كه از بيعت با تو سر باز زده مهلت نده و او را به بيعت وادار. اولى به قنفذ گفت: نزد او بازگرد و بگو: خليفه رسول خدا تو را براى بيعت فرا مى خواند.
قنفذ بازگشت و مأموريت خود را اجرا كرد، على عليه السلام فرياد زد: سبحان الله! او مدعى مقامى شده كه حق او نيست. قنفذ بازگشت و پيام را رساند. باز اولى مدتى گريست، سپس دومى برخاست و به همراه گروهى به در خانه فاطمه رفتند، در زدند، چون فاطمه صداى آنان را شنيد با صداى بلند گفت: اى پدر، اى رسول خدا، ما چه رنجها كه پس از تو از دومى و اولى ديديم!
مردم چون صدا و گريه فاطمه را شنيدند گريه كنان بازگشتند و نزديك بود دلهاشان بتركد و جگرهاشان بشكافد، اما دومى با گروهى از همراهان على را از خانه بيرون آورده نزد اولى بردند و به او گفتند: بيعت كن. فرمود: اگر نكنم چه؟
گفتند: آن گاه به خداى يگانه سوگند كه گردنت را مىزنيم. فرمود: در اين صورت بنده خدا و برادر رسول خدا را كشته ايد. دومى گفت: بنده خدا آرى، اما برادر رسول خدا نه! اولى هم ساكت بود و هيچ سخن نمى گفت. دومى به اولى گفت:
آيا دستور خود را درباره او صادر نمى كنى؟ گفت: تا فاطمه در كنار او است او را بر كارى مجبور نمى سازم. آن گاه على به قبر رسول خدا صلى الله عليه و آله و سلم چسبيد و با ناله و گريه صدا مى زد: اى پسر مادرم، اين قوم مرا به استضعاف كشاندند و نزديك بود مرا بكشند. (1) 12 - علامه فيض كاشانى رحمه الله گويد: سپس دومى گروهى از آزاد شدگان و منافقان را جمع كرد و به منزل امير مؤمنان عليه السلام آورد، با در بسته مواجه شدند، صدا زدند: اى على، در را باز كن كه خليفه رسول خدا تو را مى خواند. آن حضرت در را باز نكرد، آنان هيزم آورده جلو در خانه نهادند و آتش آوردند تا آتش زنند، دومى فرياد زد: به خدا اگر در را باز نكنيد آن را آتش مىزنيم. فاطمه عليها السلام كه ديد آنها منزل را آتش مى زنند برخاست و در را گشود و پيش از آن كه خود را پنهان كند آن گروه حمله كردند و او را كنار زدند، فاطمه عليها السلام ميان در و ديوار پنهان شد، آنان بر اميرمؤمنان عليه السلام كه روى فراش خود نشسته بود حمله بردند و به يارى هم حضرتش را كشان كشان از خانه بيرون بردند و گريبان او را گرفته و به سوى مسجد مى كشاندند. فاطمه عليها السلام مانع شد و فرمود: به خدا سوگند كه نمى گذارم پسر
عمويم را به ستم (به مسجد) كشانيد، شما چه زود به خدا و رسول درباره ما خاندان خيانت كرديد در حالى كه رسول خدا صلى الله عليه و آله و سلم شما را به پيروى و دوستى و چنگ زدن به دامان ما سفارش كرده بود! و خداوند فرموده: (بگو: من از شما مزدى نمى خواهم جز آن كه خاندان مرا دوست بداريد). (1) آن گاه بيشتر مردم به احترام زهرا عليها السلام على عليه السلام را رها ساختند... اما بالاخره آن حضرت را كشيدند و به مسجد بردند تا او را در برابر ابو بكر به پا داشتند، فاطمه عليها السلام به مسجد آمد تا حضرتش را از دست آنان رها سازد ولى نتوانست، پس رو كرد به قبر پدرش و با آه و ناله به قبر اشاره كرد و گفت:
نفسي على زفراتها محبوسة * ياليتها خرجت مع الزفرات لاخير بعدك في الحياة وإنما * أبكي مخافة أن تطول حياتي (جانم روى نفسهايم حبس شده، اى كاش با نفسهايم بيرون مى آمد).
(ديگر خيرى پس از تو در زندگى نيست و گريه من از آن است كه مبادا پس از تو عمرم در از باشد).
سپس گفت: اى اندوه بر تو اى پدر، واى از مصيبت حبيبت ابو الحسن كه مورد اعتماد تو و پدر دو سبط تو حسن و حسين است، همو كه او را در كودكى پروريدى و در بزرگى به برادرى برگزيدى و بزرگترين دوستان و محبوب ترين ياران در نظر توست، سابقه دارترين آنها در اسلام و هجرت به سوى تو اى بهترين مردمان! اينك او را اسير نموده و ريسمان به گردن او بسته و چون شتر به جلو مى كشند!... آن گاه اميرمؤمنان عليه السلام را در برابر اولى نگاه داشته و گفتند: دست بيعت در از كن! فرمود: به خدا سوگند كه بيعت نمى كنم زيرا بيعت من به گردن شماست.
عدى بن حاتم گويد: به خدا سوگند هيچ گاه دلم به حال كسى به اندازه على بن ابى طالب عليه السلام نسوخت آن گاه كه گريبان او را گرفته به سوى اولى برده و به او گفتند: بيعت كن. فرمود: اگر نكنم؟ گفتند: گردنت را مىزنيم، و آن حضرت سر به آسمان برداشت و گفت: (خداوندا، تو را گواه مى گيرم كه اينان آمده اند مرا بكشند در حالى كه من بنده خدا و برادر رسول خدايم). باز گفتند: دست بيعت در از كن، حضرت امتناع كرد و آنان به زور دست او را در از كردند، حضرت دست خود را مشت كرد و همگى خواستند آن را باز كنند و نتوانستند، و اولى روى همان دست بسته دست كشيد، و آن حضرت در حالى كه به قبر رسول خدا صلى الله عليه و آله و سلم مى نگريست مى گفت: (اى پسر مادرم، اين قوم مرا به استضعاف كشاندند و نزديك بود مرا بكشند). آن گاه با اين دو بيت با اولى سخن گفت:
فإن كنت بالشورى ملكت امورهم * فكيف بهذا والمشيرون غيب وإن كنت بالقربى حججت خصيمهم * فغيرك أولى بالنبى وأقرب (اگر به دليل شورا حكومت مردم را به دست گرفته اى، اين چه شورايى است كه اهل شورا غايب بودند)؟!
(و اگر به دليل خويشاوندى با رسول خدا صلى الله عليه و آله و سلم بر خصم حجت آوردى، غير تو كه به پيامبر صلى الله عليه و آله و سلم سزاوارتر و نزديك تر بود)!
و آن حضرت بارها مى فرمود: شگفتا! آيا خلافت به امتياز صحابى بودن صورت مى گيرد ولى به امتياز صحابى و خويشاوند بودن صورت نمى گيرد؟! (1) 13 - سليم بن قيس گويد: در يكى از سالها دومى همه كار گزارانش را به دادن نصف اموالشان جريمه كرد جز قنفذ (به خاطر خوش خدمتى كه به وى كرد).
روزى من به گروهى كه در مسجد حلقه زده بودند رسيدم كه همه هاشمى بودند
جز چند تن: سلمان، ابوذر، مقداد، محمد بن ابى بكر، عمر بن ابى سلمه وقيس بن سعدبن عباده. عباس به على عليه السلام گفت: فكر مى كنى چرا دومى قنفذ را مانند ساير كار گزارانش جريمه نكرد؟ على عليه السلام نخست به اطراف نگريست، آن گاه ديدگانش پر از اشك شد و گفت: ما به خدا شكايت مى بريم... و زهرا از دنيا رفت در حالى كه هنوز اثر تازيانه قنفذ مانند بازوبند بر بازوى حضرتش بود. (1) 14 - محدث قمى رحمه الله پس از ذكر جسارت آن قوم به فاطمه عليها السلام گويد: از آنچه گفتيم شدت مصيبت اميرمؤمنان عليه السلام و صبر عظيم او آشكار مى شود، بلكه مى توان گفت: برخى از مصائب آن حضرت از مصيبت فرزندش حسين عليه السلام كه همه مصائب در برابر مصيبت او ناچيز است بزرگتر است، زيرا در كتاب (نفس المهموم) در وقايع عاشورا از قول طبرى آورده ام كه شمربن ذى الجوشن به خيام حرم حمله كرد و با نيزه به خيمه امام حسين عليه السلام زد و فرياد زد: آتش بياوريد تا اين خيمه را بر اهلش آتش زنم. زنان و كودكان فرياد زدند و از خيمه بيرون ريختند، امام حسين عليه السلام او را با صداى بلند صدا زد و فرمود: اى پسر ذى الجوشن تو آتش مى طلبى تا خيمه را بر سر خانواده من آتش زنى؟ خداوند به آتشت بسوزاند!
ابومخنف از سليمان بن ابى را شد از حميد بن مسلم نقل كرده كه گفت: به شمر گفتم: سبحان الله! اين ديگر سزاوار تو نيست، آيا مى خواهى دو صفت را در خود جمع كنى؟ هم به عذاب خدا (عذاب آتش) عذاب كنى و هم كودكان و زنان را بكشى؟ همين كه مردان را كشتى موجبات رضايت امير خود را فراهم آورده اى.
شمر گفت: تو كيستى؟ گفتم: خود را به تو معرفى نمى كنم - و به خدا ترسيدم كه
اگر مرا بشناسد نزد سلطان موجب آزار من شود -، شبث بن ربعى كه بيش از من از او حرف شنوايى داشت پيش آمد و گفت: سخنى بدتر از اين سخن تو و موقعيتى زشت تر از موقعيت تو نديدم، كارت به جايى رسيده كه زنان را مىترسانى؟! من گواهى مى دهم كه شمر با شنيدن اين سخن شرم كرد و بازگشت.
من گويم: اين شمر با آن كه مردى سخت دل و بى شرم بود از شبث شرم كرد و بازگشت اما آن كس كه به در خانه اميرمؤمنان و خاندانش عليهم السلام آمد و آنان را تهديد به آتش زدن كرد و گفت: سوگند به خدايى كه جانم به دست او است يا بايد خارج شوند يا خانه را با هر چه در آن است مىسوزانم، و گفتند: فاطمه دختر رسول خدا صلى الله عليه و آله و سلم و فرزندان و آثار رسول خدا صلى الله عليه و آله و سلم در آن است، من گواهى مى دهم كه او شرم نكرد و بازنگشت بلكه كرد آنچه كرد، و اميرمؤمنان عليه السلام را يك ياور و مدافع نبود و تنها زبير بود كه روايت شده: چون ديد گريبان على عليه السلام را گرفته و از خانه خارج كردند شمشير بركشيد و جلو آمد و گفت: اى گروه فرزندان عبد المطلب، آيا شما زنده ايد و با على چنين مى كنند؟! و با شمشير بر دومى حمله كرد، خالدبن وليد با تخته سنگى بر پشت او زد و او زمين خورد و شمشير از دستش افتاد و دومى شمشير را برداشت و بر سنگ كوفت تا شكست.
شيخ كلينى از سدير روايت كرده كه گفت: خدمت امام باقر عليه السلام بوديم كه سخن از حوادثى كه مردم پس از پيامبر خود آفريدند و امير مؤمنان عليه السلام را خوار نمودند پيش آمد، مردى گفت: امام به سلامت باد، پس عزت بنى هاشم و نفرات آنها چه شد؟ فرمود: مگر چه كسى از بنى هاشم باقى مانده بود؟ جعفر و حمزه كه به شهادت رسيده بودند، و دو نفر ضعيف و ذليل تازه مسلمان با حضرتش بودند:
عباس و عقيل كه هر دو از طلقا (آزاد شدگان) بودند. به خدا سوگند اگر حمزه و جعفر در برابر آنها حضور داشتند آنها دست بر على عليه السلام نمى يافتند و اگر حاضر
بودند آن دو را از پا در مى آوردند.
از همين رو از اميرمؤمنان عليه السلام روايت شده كه هيچ گاه منبر نرفت جز آن كه در آخر سخن پيش از فرود آمدن مى فرمود: من از روزى كه خداوند پيامبر خود را قبض روح نمود پيوسته مظلوم بوده ام...
آرى اين سخن برخاسته از سينه اى دردمند و برخى از مصائبى است كه سنگها را آب مى كند. (1) 2 - مظلوميت آن حضرت هنگام دفن فاطمه عليها السلام 15 - امام حسين عليه السلام فرمود: چون فاطمه از دنيا رفت اميرمؤمنان عليه السلام مخفيانه او را به خاك سپرد و جاى قبر او را با خاك يكسان نمود، سپس برخاست و رو به قبر رسول خدا صلى الله عليه و آله و سلم كرد و گفت: سلام من بر تو باد اى رسول خدا، و سلام بر تو از سوى دخترت و زائرت وهمو كه در بقعه تو زير خاك آرميده و خداوند براى او چنان خواست كه هر چه زودتر به تو ملحق شود. اى رسول خدا، صبرم از فراق دختر برگزيده ات كاهش يافته و شكيبايى ام از سرور زنان جهان از دست رفته، جز آن كه همان گونه كه در مصيبت جانگداز تو صبر كردم در اينجا نيز جاى صبر باقى است، چرا كه من با دست خود تو را در قبر نهادم و (در هنگام جان دادن سر در آغوش من داشتى به طورى كه) جان تو از ميان سينه و گلوى من گذشت، آرى در كتاب خدا براى من بهترين پذيرش وجود دارد كه فرموده: (ما همه از خداييم و همه به سوى او باز مىگرديم). (2) امانت باز گردانده و گروگان تحويل داده شد و زهرا از دستم ربوده شد، اى
رسول خدا، چه اندازه اين آسمان نيل گون و زمين تيره در نظرم زشت جلوه مى كند، اندوهم هميشگى است و شبم به بيدارى مىگذرد، و غم از دلم رخت نمى بندد تا خداوند خانه اى را كه تو در آن اقامت دارى برايم برگزيند، غصه اى دارم جگر سوز و اندوهى شور انگيز، چه زود ميان ما جدايى افتاد، و تنها به خدا شكايت مى برم. به همين زودى دخترت از همدست شدن امتت بر پايمال كردن او تو را خبر مى دهد، پس به اصرار از او بپرس و احوال را از او جويا شو، كه چه بسا سوزها داشت كه در سينه اش مىجوشيد و راهى براى شرح و بسط آن نداشت و اكنون خواهد گفت، و خدا داورى خواهد كرد و او بهترين داوران است.
سلام بر شما سلام وداع كننده اى كه نه خشمگين است و نه دل تنگ، پس اگر بازگردم از روى دل تنگى نيست و اگر بمانم از بدگمانى به آنچه خدا به صابران وعده داده نمى باشد. آه آه، باز هم شكيبايى مبارك تر و زيباتر است، و اگر بيم غلبه چيره شوندگان نبود براى هميشه در اينجا مى ماندم و درنگ مى نمودم و بر اين مصيبت بزرگ چون زنان عزيز مرده شيون مى كردم، در برابر چشم خدا دخترت پنهانى به خاك سپرده مى شود و (اما آشكارا) حقش پايمال و از ارثش ممنوع مى گردد با آن كه دير زمانى نگذشته و ياد تو كهنه نگشته است. اى رسول خدا، شكايت به خداست و بهترين صبر و دل دارى درباره توست، درود خدا بر تو و سلام و رضوان خدا بر او باد. (1) 3 - مظلوميت على عليه السلام در شوراى حكومت 16 - ابن ابى الحديد گويد: عمر گفت: ابوطلحه انصارى را فرا خوانيد، وى را فرا خواندند و آمد، عمر گفت: اى ابوطلحه چون از دفن من باز گشتيد با پنجاه مرد
مسلح از انصار آماده شو و اين چند نفر را (1) وادار تا هر چه زودتر كار را تمام كنند، و آنان را در خانه اى جمع كن و يارانت را بر در خانه بگمار تا آنان به مشورت پردازند و يك نفر از خود را برگزينند، اگر پنج نفر يك رأى دادند و يك نفر ديگر مخالفت كرد گردنش را بزن. و اگر چهار نفر يك رأى دادند و دو تن ديگر مخالفت كردند گردن آن دو را بزن، و اگر سه نفر يك رأى و سه نفر ديگر رأى ديگر دادند رأى آن سه نفرى كه عبد الرحمن در آنهاست برگزين، و اگر آن سه نفر ديگر بر خلاف آن اصرار كردند گردن آنها را بزن، و اگر سه روز گذشت و بر امرى اتفاق نظر نيافتند گردن هر شش نفر را بزن و مسلمانان را به حال خودشان رها كن تا كسى را براى خود برگزينند. (2) چون عمر دفن شد، ابوطلحه آنها را جمع كرد و خود با پنجاه مرد مسلح از انصار بر در خانه ايستاد. اهل شورا شروع به سخن گفتن كردند و دعوا و ستيزه برخاست. نخستين كارى كه طلحه كرد اين بود كه آنان را گواه گرفت كه حق خود را به عثمان بخشيد و به نفع او كنار رفت، زيرا مى دانست كه مردم او را با على و عثمان برابر نمى دانند و با وجود آنها خلافت براى او پا نمى گيرد، از اين رو خواست با بخشش امرى كه خود از آن بهره اى نداشت و نمى توانست بدان دست يابد جانب عثمان را تقويت و جانب على عليه السلام را تضعيف كند.
زبير در معارضه خود گفت: من هم شما را گواه مى گيرم كه من حق خود را از شورا به على بخشيدم، و او از آن رو چنين كرد كه ديد با بخشيدن طلحه حق خود را به عثمان، على عليه السلام تضعيف شد و تنها ماند و تعصب خويشاوندى به او دست داد، زيرا وى پسر عمه اميرمؤمنان عليه السلام يعنى فرزند صفيه دختر عبد المطلب بود و ابو طالب دايى وى به شمار مى رفت. و دليل اين كه طلحه جانب عثمان را گرفت آن بود كه ميانه خوبى با على عليه السلام نداشت، زيرا او از قبيله بنى تيم و پسر عموى ابو بكر بود و در دلهاى بنى هاشم از بنى تيم بر سر خلافت كينه شديدى وجود داشت و همين كينه را نيز بنى تيم از بنى هاشم داشتند، و اين مسأله ريشه در طبيعت بشر دارد به ويژه در سرشت وطبيعت مردم عرب، و تجربه تا به امروز نشان داده است. (1) با شرايط فوق چهار تن باقى ماندند، سعد بن ابى وقاص گفت: من سهم خودم را از شورا به پسر عمويم عبد الرحمن بخشيدم، زيرا هر دو از بنى زهره بودند و نيز سعد مى دانست كه رأى نمى آورد و حكومت به چنگ وى نمى آيد. چون سه تن بيشتر نماند، عبد الرحمن به على و عثمان گفت: كدام يك از شما خود را از خلافت بيرون مى كند و به يكى از دو نفر باقى مانده رأى مى دهد؟ هيچ كدام پاسخ ندادند. عبد الرحمن گفت: من هم شما را گواه مى گيرم كه خود را از خلافت بيرون كردم تا يكى از شما دو نفر را انتخاب كنم. باز آن دو ساكت ماندند. عبد الرحمن رو به على عليه السلام كرد و گفت: با تو بيعت مى كنم به شرط آن كه
به كتاب خدا و سنت رسول خدا و سيره شيخين ابو بكر وعمر رفتار كنى. (1) على عليه السلام فرمود: بلكه به كتاب خدا و سنت رسول خدا و نظر خود رفتار مى كنم.
عبد الرحمن رو به عثمان نمود و همين پيشنهاد را به وى كرد و عثمان پذيرفت. دوباره پيشنهاد را به على عليه السلام تكرار كرد و آن حضرت همان پاسخ داد، عبد الرحمن سه بار اين پيشنهاد را تكرار كرد و چون ديد كه على عليه السلام از رأى خود باز نمى گردد و عثمان پاسخ مثبت مى دهد با عثمان دست بيعت داد و گفت: سلام بر تو اى اميرمؤمنان.
گويند: على عليه السلام به عبد الرحمن گفت: به خدا سوگند، تنها بدين دليل چنين كردى كه همان اميدى را به وى بسته اى كه رفيقتان به دوست خود داشت، خداوند ميان شما اختلاف افكند و به شومى عطر منشم دچارتان كند (2). گويند:
چندى بعد ميان عثمان وعبد الرحمن اختلاف افتاد و تا دم مرگ با يكديگر سخن نگفتند. (3) براى روشن شدن بيشتر مظلوميت و دردمندى و تأثر على عليه السلام از اين شورا به سخن حضرتش در همين زمينه بنگريد كه فرمود: (من بر اين مدت در از و محنت جانكاه صبر كردم تا دومى هم درگذشت و در وقت مرگ خلافت را در گروهى قرار داد كه مرا يكى از آنان پنداشت، خدا به فرياد رسد از اين شورا! كى در نابرابرى من با اولى آنان ترديدى وجود داشت كه اينك در كنار اين گونه افراد
قرار گيرم؟ ولى با آنان به پرواز در آمدم و در فرود و فراز با آنان همراهى نمودم، اما يكى از آنها به جهت كينه اى كه با من داشت ميل به ديگرى كرد و ديگرى به جهت رابطه دامادى، و انگيزه ها و حوادث ديگر (كه جاى گفتنش نيست). (1) و نيز فرمود: (من در روزگار رسول خدا صلى الله عليه و آله و سلم به سان عضوى از او بودم، مردم به من مانند ستاره اى در افق آسمان مى نگريستند، ولى روزگار چندان از قدر من كاست كه همتاى فلان و فلان شدم، و سپس در كنار پنج نفرى قرار گرفتم كه بهترين شان عثمان بود، و گفتم: اى افسوس! و روزگار به اين هم بسنده نكرد و تا آنجا مرا فرو آورد كه نظير پسر هند (معاويه) و پسر نابغه (عمروعاص) قرار داد!
راستى كه كودكان هم دندان در آورده اند حتى شير خوارگان). (2) و در نامه اى به معاويه نوشت: (شگفتا از روزگار، كه كسى را همتاى من دانند كه چون من گام بر نداشته و سابقه درخشانى مانند من ندارد سابقه اى كه احدى نيز مدعى آن نيست مگر آن مدعى كه من نمىشناسمش و نپندارم كه خدا هم او را بشناسد! سپاس خدا را بر همه حال). (3) آرى، شگفتا از مردمى كه على مظلوم عليه السلام را كه جان پيامبر صلى الله عليه و آله و سلم و همتاى قرآن است با گروهى از مردم بى سر و پا و اوباش قياس كردند! گويى گوششان سنگين بود و اين سخن پيامبر صلى الله عليه و آله و سلم را نشنيدند كه فرمود: (على بن ابى طالب از من است و من از على، هر كه او را با ديگرى قياس كند به من جفا كرده، و هر كه به من جفا كند مرا آزرده است. اى عبد الرحمن، خداوند كتاب روشنى را بر من فرو فرستاد و مرا فرمود كه آنچه براى مردم نازل شده برايشان بيان دارم جز براى على بن ابى طالب كه نيازمند به بيان و توضيح نيست، زيرا خداى متعال فصاحت
او را چون فصاحت من ساخته و فهم او را مانند فهم من قرار داده است، و اگر حلم مجسم مى شد به صورت على در مى آمد، و اگر عقل مجسم مى شد به صورت حسن مى شد، و اگر جود و سخا مجسم مى شد به شكل حسين مى گشت، و اگر زيبايى مجسم مى شد صورت فاطمه را به خود مى گرفت بلكه باز هم فاطمه بزرگتر است، همانا دخترم فاطمه در نژاد و شرف و كرامت بهترين مردم روى زمين است). (1) سيد رضا هندى قاسوك أباحسن بسواك * وهل بالطود يقاس الذر أنى ساووك بمن ناووك * وهل ساووا نعلي قنبر (اى على، تو را با ديگران مقايسه كردند، ولى مگر ذره را با كوه مى سنجند)؟
(چگونه تو را با دشمنانت برابر داشتند؟ مگر آنان را با كفش قنبر هم قياس است)؟
ابن حماد ليس من جوهره جوهرة * مثل من جوهره من خزف (كسى كه جوهره وجودش از گوهر است با كسى كه جوهره اش از خزف است قابل قياس نيست).
ابو القاسم زاهى ما أحد قايسكم بغيركم * ومازج السلسل بالشرب اللمط إلا كمن ضاحى الجبال بالحصى * أو قايس الأبحر جهلا بالنقط (كسى كه شما را با ديگران و در واقع آب گوارا را با آب كدر آلوده قياس كند
مانند كسى است كه كوه را با سنگريزه و دريا را با قطره قياس گيرد).
مرگ بر مردمى كه عقب زدند كسى را كه خدا پيش داشته بود، و پيش داشتند كسى را كه خدا عقب زده بود، چنان كه ابن ابى الحديد گويد: (شگفتا از مردمى كه تو را با آن پايگاه بلند عقب زدند در صورتى كه گونه ديگران در جاى قدم تو قرار دارد)!
نيز ابن ابى الحديد گويد: امام عليه السلام فرمود: (من در جنگ جمل گرفتار چند شخصيت بودم: دليرترين مردم، توانگرترين و بخشنده ترين مردم، فرمانبردارترين مردم از مردم، مكارترين و زياده طلب ترين مردم. (1) من گرفتار زبير شدم كه هيچ گاه از حريف روى برنتابيد. و گرفتار يعلى بن منيه كه مال را بر شتران بسيارى بار مى كرد و به هر مردى سى دينار و يك اسب مى داد تا با من بجنگند. و گرفتار عايشه كه هر اشاره اى با دست مى كرد مردم بدان سو مى رفتند و از او پيروى مى كردند. و گرفتار طلحه كه به عمق او در زياده طلبى (يا نخوت و تكبر) نمى توان رسيد و به مكرش دست نتوان يافت).
و آورده است كه: (حضرتش عثمان بن حنيف را به سوى طلحه و زبير فرستاد، رفت و بازگشت و گفت: اى اميرمؤمنان، دست خالى بازگشتم. فرمود: هرگز، بلكه دست پر بازگشتى و به خير رسيدى. سپس فرمود: شگفتا كه اين دو در برابر ابو بكر وعمر تسليم بودند و با من مخالفت مىورزند! در صورتى كه به خدا سوگند مى دانند كه من از ابو بكر وعمر كمتر نيستم. خداوندا، آن دو را بگير و به كيفر خود برسان).
آرى، تنها كينه اى كه از او به دل داشتند همين بود كه حضرتش ايمان به خداى عزيز حميد داشت، و تنها سبب منع او از خلافت عدالت گرايى حضرتش
بود. جابر از امام باقر عليه السلام روايت نموده كه در ضمن بيان داستان شورا فرمود:
... چون اميرمؤمنان عليه السلام ديد كه آن گروه تصميم دارند با عثمان بيعت كنند برخاست تا بر آنان اتمام حجت كند، فرمود:
به سخنم گوش دهيد، اگر آنچه مى گويم حق است بپذيريد و اگر باطل است انكار كنيد. شما را به خدايى كه راست و دروغ شما را مى داند سوگند، آيا در ميان شما جز من كسى هست كه به هر دو قبله (در يك نماز) نماز خوانده باشد؟
گفتند: نه. فرمود: شما را به خدا سوگند، در ميان شما جز من كسى هست كه در هر دو بيعت، بيعت فتح و بيعت رضوان، شركت داشته است؟ گفتند: نه، فرمود:
شما را به خدا سوگند، آيا در ميان شما جز من كسى هست كه برادرش در بهشت دو بال زينتى داشته باشد؟ گفتند: نه. فرمود: شما را به خدا سوگند، آيا در ميان شما جز من كسى هست كه همسرش سرور زنان بهشت باشد؟ گفتند: نه...
اينك كه بر عليه خود اقرار نموديد و اين مطالب از گفتار پيامبرتان براى شما روشن شد پس از خداى يگانه بى شريك پروا كنيد كه شما را از خشم او بر حذر مى دارم، از فرمان او سرنپيچيد و حق را به اهلش بازگردانيد و از سنت پيامبرتان پيروى كنيد، زيرا در صورت مخالفت، با خدا مخالفت كرده ايد، پس خلافت را به اهلش كه حق او است واگذاريد.
آنان با اشاره به يكديگر به كنارى رفتند و به مشورت پرداختند و با خود گفتند: ما از فضل او آگاهيم و مى دانيم كه او شايسته ترين مردم به خلافت است ولى او مردى است كه هيچ كس را بر ديگرى ترجيح نمى دهد، اگر حكومت را به او بسپاريم ما را با ساير مردم در يك رديف قرار مى دهد و هيچ مزيتى براى ما قائل نمى شود، پس بايد به عثمان سپرد كه او به ميل ما رفتار مى كند. و از همين
رو به عثمان رأى دادند و خلافت را به او سپردند. (1) ابوذر رحمه الله در ضمن سخنى طولانى گفت: امام عليه السلام پيوسته آنان را سوگند مى داد و نعمتها و كرامتهايى را كه خداوند در حق او روا داشته بود به يادشان مى آورد تا هنگام ظهر فرا رسيد و وقت نماز نزديك شد... و امام براى نماز برخاست.
آن گروه ميان خود به مشاوره پرداختند و با خود گفتند: خداوند على بن ابى طالب را به فضايلى كه براى ما برشمرد برترى داده است ولى او مردى است كه هيچ كس را بر ديگرى ترجيح نمى دهد و ما و غلامانمان را برابر مى دارد، و اگر حكومت را به او بسپاريد ميان سياه و سفيد برابرى قرار مى دهد گرچه به زور شمشير باشد، پس حكومت را به عثمان بايد سپرد كه از همه مايل تر و رام تر و خواهان رضاى ماست، و خداوند آمرزنده و مهربان است. (2) 4 - مظلوميت آن حضرت در مسأله تحكيم از موارد صريح و آشكار مظلوميت امام عليه السلام داستان قرآن بر سر نيزه كردن و مسأله تحكيم و ظهور خوارج است.
17 - ابن ابى الحديد گويد: علت منجر شدن كار جنگ به تحكيم و تعيين داور، خواسته شاميان بود كه بدين وسيله خواستند خود را از چنگال شمشير عراقيان برهانند، چرا كه نشانه هاى پيروزى عراقيان آشكار و روشن شده بود، از اين رو شاميان به رأى عمروعاص به جاى جنگ دست به نيرنگ زدند، و اين مسأله پس از ليلة الهرير (3) رخ داد... و ما در اينجا آنچه را نصربن مزاحم در كتاب (صفين) در اين زمينه آورده ياد مى كنيم، زيرا او مورد وثوق و قابل اعتماد است
كه خبر را درست نقل مى كند و متهم به گرايشى خاص و دست بردن و تحريف در خبر نيست و از رجال اصحاب حديث است.
وى گويد: عمرو بن شمر از ابى ضرار از عمار بن ربيعه روايت كرده كه گفت:
على عليه السلام در روز سه شنبه دهم ربيع الاول سال 37 - يا دهم ماه صفر - نماز صبح را با مردم در تاريكى گزارد، سپس با سپاه عراق به سوى شاميان تاخت و مردم هر گروهى پرچمهاى خود را به دست داشتند و شاميان نيز به سوى اهل عراق تاختند. هر دو طرف تلفاتى دادند ولى اهل شام بيشتر ضربه ديدند و به همين جهت از جنگ خسته شدند و تن به كشته شدن ندادند و اركانشان سست شد.
مردى از سپاه عراق سوار بر اسبى سياه و سرخ و دراز دم در حالى كه غرق در سلاح بود و تنها چشمهايش ديده مى شد و نيزه به دست داشت بيرون آمد و با نيزه اى كه در دست داشت به سر عراقيان مى زد و مى گفت: خدايتان رحمت كند، صفهاى خود را مرتب كنيد، چون صفها و پرچمها مرتب شد رو به آنها و پشت به شاميان كرده، به حمد و ثناى الهى پرداخت و گفت: سپاس خداى را كه عموزاده پيامبر خود را كه پيش از همه اسلام آورد و هجرت كرد و شمشير خدا بود كه بر سر دشمنانش فرود آورد در ميان ما قرار داد، بنگريد، چون آتش جنگ شعله ور شد و غبار نبرد برخاست و نيزه ها درهم شكست و اسبان، دلاوران را به جولان آوردند و جز هياهوى سپاهيان به گوش نرسيد در پى من روان شويد و به دنبال من حركت كنيد. آن گاه بر شاميان حمله كرد و نيزه اش را در دل آنان شكست و بازگشت، ديديم مالك اشتر است.
و مردى از شاميان بيرون آمد و در ميان دو صف صدا زد: اى ابا الحسن اى على، به جنگ من بيا. على عليه السلام به سوى او بيرون شد تا آن كه در ميان دو صف گردن اسبهاشان نزديك هم قرار گرفت، وى گفت: اى على، تو در اسلام و هجرت تقدم دارى، مى خواهى مطلبى را بر تو عرضه كنم كه سبب حفظ اين
خونها و تأخير اين جنگها شود تا در كار خود بينديشى و تجديد نظر كنى؟ فرمود:
چيست؟ گفت: تو به عراق بازگردى و ما عراق را به تو واگذاريم، ما هم به شام خود بازگرديم و تو آن را به ما واگذارى. على عليه السلام فرمود: مى دانم نظرت چيست، قصد تو خيرخواهى و دل سوزى است، اين امر فكر مرا به خود مشغول نموده و خواب را از چشمم ربوده و خيلى آن را زير و رو كردم و همه جوانب آن را سنجيدم ولى سر انجام به اين نتيجه رسيدم كه يا جنگ و يا كفر به آنچه خداوند بر محمد صلى الله عليه و آله و سلم نازل فرموده است، خدايى كه يادش بلند است از دوستان خود نمى پذيرد كه ببينند خدا نافرمانى مى شود و سكوت كنند و تسليم شوند و امر به معروف و نهى از منكر نكنند، از اين رو ديدم جنگ بر من از تحمل غلهاى آتشين دوزخ آسان تر است.
آن مرد بازگشت و زير لب مى گفت: انا لله وانا اليه راجعون. آن گاه مردم بر يكديگر تاختند و تيرها و سنگها بود كه به سوى هم پرتاب مى كردند و پس از آن كه تيرها تمام شد با نيزه به يكديگر حمله كردند تا نيزه ها هم شكست...
و نيز نصر از رجال خود نقل كرده كه: چون كار قوم بدانجا كشيد على عليه السلام به خواندن خطبه برخاست. حمد و ثناى الهى به جاى آورد و فرمود: اى مردم، كار شما و دشمنتان به آنجا كشيد كه ديديد و از دشمن جز آخرين نفسها باقى نمانده است، و كارها چون پيش آيد آخرش از اولش عبرت مى گيرد. اين قوم بر اساس غير دين در برابر شما پايدارى كردند تا آنجا كه ضربه هاى كارى به آنان زديم، من باز فردا صبح بر آنان مىشورم و آنان را در پيشگاه خدا به محاكمه مىكشانم.
خبر به معاويه رسيد، عمروعاص را خواست و گفت: اى عمرو، تنها همين امشب را فرصت داريم، فردا صبح على كار را يكسره خواهد كرد، نظرت چيست؟ عمروعاص گفت: ياران تو در برابر ياران او مقاومت ندارند و تو هم
مثل او نيستى، او با تو بر سر چيزى مىجنگد و تو بر سر چيز ديگر، تو مى خواهى زنده بمانى و او طالب شهادت است، و عراقيان در صورت پيروزى تو از تو بيم دارند ولى شاميان در صورت پيروزى على از وى بيم ندارند، پس چيزى را به آنان پيشنهاد كن كه چه بپذيرند و چه رد كنند ميانشان اختلاف خواهد افتاد، آنان را به كتاب خدا دعوت كن كه ميان تو و آنان داورى كند، و تو با اين كار به هدف خود در برابر آنان دست يافته اى، و من پيوسته همين نظر را داشتم ولى گذاشتم تا وقت نياز به تو بگويم. معاويه آن را پسنديد و گفت: راست مى گويى.
نصر گويد: عمرو بن شمر از جابربن عمير انصارى روايت كرده كه گفت:
... سوگند به خدايى كه محمد را به حق به پيامبرى برانگيخت ما نشنيده ايم كه از روزى كه خداوند آسمانها و زمين را آفريده هيچ رئيس قومى به اندازه على عليه السلام به دست خود اين همه دشمن را از پاى در آورده باشد، آن حضرت طبق آمار شمارندگان بيش از پانصد نفر از سران عرب را كشت، با شمشير كمانى خود به ميدان كارزار آمده و مى گفت: عذرم به پيشگاه شما و خداوند در اين كار پذيرفته است، من مى خواستم اين شمشير را بشكنم (يا غلاف كنم) ولى يك سخن رسول خدا صلى الله عليه و آله و سلم مرا از آن بازداشت، من با ذوالفقار در دفاع از آن حضرت مى جنگيدم و او مى فرمود: (شمشيرى جز ذوالفقار، و جوانمردى جز على نيست).
راوى گويد: ما شمشير را از او مى گرفتيم و خود پيش مىافتاديم ولى باز آن را از دست ما مى گرفت و خود را به عرض صف دشمن مى زد و در ميان آنها نفوذ مى كرد، به خدا سوگند كه هيچ شيرى خشمگين تر و ضربه زننده تر از او بر دشمنش نبود.
نصر گويد: عمرو بن شمر از جابر نقل كرده كه گفت: من از تميم بن حذيم
شنيدم كه مى گفت: فرداى ليلة الهرير ديديم چيزهايى شبيه پرچم پيشاپيش شاميان در وسط لشكر برابر جايگاه على و معاويه افراشته است، خوب كه نگاه كرديم ديديم قرآن هايى است كه بر سرنيزه ها آويخته اند و بزرگ ترين قرآن هاى لشكر بود، آنها سه نيزه را به هم بسته و قرآن مسجد اعظم را به آن آويخته و ده تن آن را نگه داشته بودند، ابو جعفر و ابوالطفيل گفتند: با صد عدد قرآن با على روبرو شدند و در هر يك از دو طرف راست و چپ نيز دويست قرآن قرار داده بودند كه مجموعا پانصد قرآن بود.
ابو جعفر گويد: سپس طفيل بن ادهم در برابر على عليه السلام ايستاد وابوشريح جزامى در برابر ميمنه وورقاءبن معمر در برابر ميسره ايستادند، سپس فرياد زدند: اى گروه عرب، خدا را درباره زنان و دختران در نظر گيريد، اگر شما كشته شويد فردا چه كسى در برابر روم و ترك و فارس مقاومت خواهد كرد؟ خدا را درباره دينتان در نظر گيريد، اين كتاب خدا ميان ما وشما داورى كند.
على عليه السلام گفت: خداوندا، تو مى دانى كه اينان طالب كتاب نيستند، پس ميان ما و آنان حكم كن، كه تو حق آشكارى.
در اين هنگام ياران على عليه السلام اختلاف نظر پيدا كردند، گروهى گفتند: جنگ، و گروهى گفتند: داورى كتاب خدا، اينك كه ما را به حكم كتاب خدا فرا خواندند ديگر جنگ روا نيست. اينجا بود كه آتش جنگ خاموش شد و بار سنگين خود را فرو نهاد.
سپس حدود بيست هزار تن از ياران على عليه السلام غرق در زره و سلاح جنگى در حالى كه شمشيرها به دوش نهاده و پيشانيهاشان از سجده سياه شده بود نزد آن حضرت آمدند و مسعر بن فدكى و زيدبن حصين و تنى چند از قاريانى كه بعدا جزء خوارج درآمدند پيشاپيش آنها بودند، آن گاه حضرتش را به اسم نه به لقب اميرمؤمنان صدا زدند كه: اى على، دعوت اين قوم را كه تو را به داورى كتاب
خدا مى خوانند اجابت كن و اگر نه تو را نيز مانند پسر عفان (عثمان) مىكشيم، به خدا سوگند اگر پاسخ مثبت ندهى تو را خواهيم كشت.
على عليه السلام فرمود: واى بر شما، من نخستين كسى هستم كه به كتاب خدا فرا خواندم و نخستين اجابت كننده آنم، و براى من روا نيست و دينم اجازه نمى دهد كه به داورى كتاب خدا خوانده شوم و نپذيرم، اصلا من با اينان بر سر قرآن جنگيدم تا به حكم قرآن تن دهند، زيرا اينان فرمان خدا را سرپيچى كردند و عهد او را شكستند و كتاب او را پشت سر انداختند، ولى شما را آگاه كردم كه اينان با شما نيرنگ زدند و هرگز طالب عمل به قرآن نيستند. باز گفتند: سراغ اشتر فرست كه نزد تو بازگردد، و اشتر در صبح ليلة الهرير نزديك سپاه معاويه رسيده بود و مى خواست داخل (خيمه معاويه) شود.
نصر گويد: فضيل بن خديج از مردى از قبيله نخع نقل كرده كه گفت: مصعب از ابراهيم بن اشتر از صورت حال پرسيد، وى گفت: من نزد على عليه السلام بودم هنگامى كه فرستاد اشتر بازگردد، و اشتر نزديك سپاه معاويه رسيده بود و مى خواست داخل شود، على عليه السلام يزيد بن هانى را نزد وى فرستاد كه نزد من بازگرد، وى پيام را رساند، اشتر گفت: نزد امام برو و بگو: اينك وقتى نيست كه مرا از جايگاهم بازگردانى، من اميد پيروزى دارم، شتاب نكن، يزيد بن هانى برگشت و پيام اشتر را رساند، در همين حال غبار برخاست و صداها از جانب اشتر بلند شد و نشانه هاى فتح و پيروزى عراقيان و خوارى و شكست و گريز شاميان نمودار گشت.
آن گروه به على عليه السلام گفتند: به خدا سوگند تو او را امر به ادامه جنگ كرده اى!
فرمود: آيا شما ديديد كه من مخفيانه با پيكم سخن گويم؟ مگر در حضور همه شما و با صداى بلند كه همه شنيديد با او سخن نگفتم؟ گفتند: بفرست به نزد تو بازگردد و اگر نه به خدا سوگند كه از تو جدا مى شويم. فرمود: واى بر تو اى يزيد،
برو به اشتر بگو: به نزد من بازگردد كه آشوب به پا شده است. يزيد به نزد اشتر رفت و جريان را گفت. اشتر گفت: آيا به خاطر بالا رفتن اين قرآن ها آشوب شده است؟ گفت: آرى، اشتر گفت: به خدا سوگند وقتى اين قرآن ها افراشته شد پنداشتم كه موجب اختلاف و تفرقه خواهد شد، اين طرح پسر نابغه (عمروعاص) است. سپس به يزيد بن هانى گفت: واى بر تو، مگر پيروزى را نمى بينى؟ مگر گرفتارى آنها را نمى بينى؟ مگر نمى بينى كه خداوند چه بهره اى را نصيب ما ساخته است؟ آيا سزاوار است كه اينك دست برداريم و باز گرديم؟
يزيد گفت: آيا دوست دارى كه در اينجا پيروز شوى و امير مؤمنان در جايى كه هست لشكر از اطرافش پراكنده شوند و او را به دشمن سپارند؟ گفت: سبحان الله، نه به خدا سوگند چنين چيزى را دوست ندارم. يزيد گفت: آنان سوگند ياد كرده و گفته اند كه يا سراغ اشتر فرست كه بازگردد يا با همين شمشيرهاى خود تو را مانند عثمان مىكشيم يا به دشمنت مىسپاريم.
اشتر بازگشت و چون به آن گروه رسيد فرياد زد: اى فرو مايگان سست اراده، حالا كه شما بر آنان برترى يافته ايد و دانسته اند كه شما پيروز خواهيد شد قرآن بر سر نيزه كرده وشما را به حكم آن فرا مى خوانند؟! در حالى كه به خدا سوگند فرمان خدا در قرآن را رها كردند و از سنت كسى كه قرآن بر او نازل شده دست برداشتند! پس اين دعوت آنها را نپذيريد و چند لحظه مرا مهلت دهيد كه من فتح و پيروزى را احساس كرده ام. گفتند: تو را مهلت نمى دهيم. اشتر گفت به اندازه يك تاختن اسب مرا مهلت دهيد كه اميد پيروزى دارم. گفتند: آن گاه در گناه با تو شريك خواهيم شد. اشتر گفت: اينك كه بزرگان و سران شما كشته شده و فرومايگانتان باقى مانده اند مرا بگوييد كه شما كى بر حق بوديد؟ آيا هنگامى كه با شاميان مىجنگيديد حق بوديد و حال كه دست از جنگ با آنان كشيده ايد بر باطليد يا اينك كه دست از پيكار شسته ايد بر حقيد؟ اگر چنين است پس
كسانى كه از شما كشته شده اند وشما منكر فضل آنها نيستيد و مى دانيد كه از شما بهتر بودند در آتش دوزخ خواهند بود؟!
گفتند: اى اشتر، دست از ما بدار، ما براى خدا با آنان جنگيديم و براى خدا هم دست از جنگ بر مى داريم، ما مطيع تو نخواهيم بود پس از ما دور شو! اشتر گفت: به خدا سوگند كه شما را فريفتند وشما هم فريب خورديد، وشما را به ترك جنگ فرا خواندند و اجابت كرديد، اى پيشانى سياهان، ما مى پنداشتيم كه نماز شما به خاطر زهد در دنيا و شوق به ديدار خدا بود ولى اكنون فرار شما را جز از مرگ به سوى دنيا نمى بينم، هان زشتى باد بر شما اى همرنگ شتران نجاستخوان شما هرگز روى عزت را نخواهيد ديد، پس مانند قوم ستمگران (از رحمت خدا) دور باشيد.
آن گاه به يكديگر ناسزا گفتند، و آنها با تازيانه بر صورت مركب اشتر زدند و اشتر نيز با تازيانه بر صورت مركبهاى آنان زد، على عليه السلام فريادى بر سر آنان زد و آنها دست باز داشتند. اشتر گفت: اى اميرمؤمنان، اين صفها را در يكديگر داخل كن تا دشمن را بكوبند، آنان فرياد زدند: اميرمؤمنان داورى را پذيرفت و به حكم قرآن رضا داد. اشتر گفت: اگر اميرمؤمنان پذيرفته و راضى شده من نيز به هر چه آن حضرت راضى شده راضى هستم.
مردم همه پيش آمده مى گفتند: اميرمؤمنان راضى شد، اميرمؤمنان پذيرفت، و آن حضرت ساكت بود و سر به زير افكنده كلمه اى سخن نمى گفت. سپس برخاست و مردم همه ساكت شدند، فرمود:... هان بدانيد كه من ديروز اميرمؤمنان بودم و امروز مأمور (مؤمنان) شده ام، و ديروز نهى كننده بودم و امروز تحت نهى ديگران قرار گرفته ام، شما دوست داريد زنده بمانيد و من نبايد شما را
بدانچه خوش نداريد وادار كنم. اين را گفت و نشست. (1) نصر بن مزاحم گويد: على عليه السلام در روز صلح با معاويه چون خواست صلح نامه را بنويسد اشتر را فراخواند تا بنويسد، مردى گفت: خودت چيزى بين خود و معاويه بنويس. فرمود: به خدا سوگند من خودم در روز صلح حديبيه صلح نامه را با دست خود نوشتم، و نوشتم (بسم الله الرحمن الرحيم) سهيل گفت: من رضا نمى دهم، بنويس (باسمك اللهم). من نوشتم: (اين چيزى است كه محمد رسول خدا با سهيل بن عمرو بر اساس آن صلح مى كند)، سهيل به پيامبر گفت: اگر نبوت تو را گواهى مى دادم با تو نمى جنگيدم. من خشمگين شدم و گفتم: آرى به خدا او عليرغم تو رسول خداست. رسول خدا فرمود: آنچه او مى گويد بنويس، كه تو على چنين سرنوشتى دارى، تو را نيز مظلومانه وادار به چنين چيزى (به صلح و حذف نام اميرمؤمنان) خواهند كرد. (2) و نيز گويد: عمر بن سعد نوشت: (اين چيزى است كه على اميرمؤمنان بر سر آن مصالحه و محاكمه مى كند)، معاويه گفت: من بد مردى هستم اگر اقرار داشته باشم كه او اميرمؤمنان است آن گاه با او پيكار كنم! عمروعاص گفت: نام او و نام پدرش را بنويس، زيرا او امير شماست نه امير ما. چون نامه را به حضرت باز گرداندند دستور داد نام امير مؤمنان را پاك كنند. احنف گفت: نام امير مؤمنان را از خود پاك مكن. زيرا مىترسم اگر آن را پاك سازى ديگر اين مقام به تو بازنگردد، آن را پاك نكن گرچه مردم به جان هم افتند و يك ديگر را بكشند.
ساعتى از روز بر سر پاك كردن آن گذشت.
آن گاه اشعث بن قيس آمد و گفت: اين نام را پاك كن. على عليه السلام فرمود:
لا إله ا لا الله والله اكبر، دو سرنوشت شبيه به هم! هان به خدا سوگند همين مطلب در روز حديبيه بر دست من جارى شد كه از جانب رسول خدا صلى الله عليه و آله و سلم نوشتم: (اين چيزى است كه محمد رسول خدا وسهيل بن عمرو بر سر آن مصالحه مى كنند).
سهيل به پيامبر گفت: من نامه اى را كه تو در آن رسول خدا ناميده شده باشى قبول ندارم، و اگر تو را رسول خدا مى دانستم با تو نمى جنگيدم، در اين صورت اگر تو رسول خدا باشى و من مانع از طواف تو به بيت الله شوم به تو ستم كرده ام، ولى بنويس: (محمد بن عبد الله) تا بپذيرم.
رسول خدا صلى الله عليه و سلم فرمود: اى على، بى شك من رسول خدا هستم و من محمد بن عبد الله هستم و نامه اى كه به عنوان محمد بن عبد الله به آنان مى دهم رسالت را از من نمىزدايد، بنويس (محمد بن عبد الله) و مشركان تا مدتى در اين باره با من گفتگو مى كردند. پس امروز همان را به فرزندانشان مىنويسم چنان كه رسول خدا صلى الله عليه و آله و سلم به پدرانشان نوشت، و دو سرنوشتى است نظير هم.
عمروعاص گفت: سبحان الله! اين چنين ما را تشبيه به كفار كردى در حالى كه ما مؤمنيم! على عليه السلام فرمود: اى پسر نابغه، كى بوده است كه تو دوست كافران و دشمن مسلمانان نبوده اى! آيا شباهت جز به مادرت دارى كه تو را زاييد؟... (1) 18 - ابن ابى الحديد گويد: على عليه السلام در ميان گروهى از مردان قبيله همدان و حمير و كسانى ديگر از تيره هاى مختلف قحطان ايستاده بود كه مردى از شاميان صدا زد: چه كسى مرا به ابونوح حميرى رهنمايى مى كند؟ گفتند: او همين جاست با او چه كار دارى؟ وى نقاب از چهره برداشت ديدند ذوالكلاع حميرى و گروهى از همراهان او از خانواده و خويشانش هستند. ذوالكلاع به ابونوح گفت: با من بيا، ابونوح گفت: كجا؟ گفت: از صف لشكر بيرون رويم. گفت: چه
كار دارى؟ گفت: با تو كار دارم، ابونوح گفت: پناه بر خدا، هرگز تنها با تو نمى آيم بلكه به همراه سپاه مى آيم، ذوالكلاع گفت: تنها بيا كه در پناه خدا و رسول و پناه ذوالكلاع هستى تا به سوى برادرت بازگردى، زيرا مى خواهم از مسأله اى كه بر سر آن نزاع داريم از تو پرسشى كنم.
ابونوح وذوالكلاع به راه افتادند. ذوالكلاع گفت: تو را فرا خواندم تا حديثى را كه عمروعاص در سالهاى گذشته در زمان خلافت عمربن خطاب برايم خوانده بود و اينك آن را به يادم آورد و تكرار نمود برايت بازگويم، او بر اين باور است كه از رسول خدا صلى الله عليه و سلم شنيده است كه فرمود: (اهل شام و عراق در برابر هم صف مى كشند و در يكى از دو لشگر حق و امام هدايت قرار دارد كه عمار بن ياسر با او است). ابونوح گفت: آرى، به خدا او در ميان ماست. ذوالكلاع گفت: تو را به خدا آيا او تصميم جدى در جنگ با ما دارد؟ ابونوح گفت: آرى به خداى كعبه كه او بيش از من آهنگ جنگ با شما را دارد، و من دوست داشتم كه همه شما يك تن بوديد و سر آن يك تن را مى بريدم و تو را پيش از همه مى كشتم...
من گويم: شگفتا از گروهى كه به جهت شخصيت عمار در كار خود شك مى كنند ولى به جهت شخصيت على عليه السلام اين شك به آنان دست نمى دهد! و بدين دليل كه عمار با عراقيان است راه مى برند كه حق با آنهاست ولى به جايگاه و مقام على عليه السلام توجهى ندارند! و از اين كه پيامبر صلى الله عليه و آله و سلم به عمار فرمود: (گروه متجاوز تو را مى كشند) به ترس و بيم مى افتند اما از گفتار آن حضرت درباره على عليه السلام بيم نمى كنند كه فرمود: (خداوندا، دوست او را دوست، و دشمن او را دشمن بدار)، و فرمود: (جز مؤمن تو را دوست نمى دارد، و جز منافق با تو دشمنى نمى كند)! و همين دليل است كه قريش همگى از آغاز كار كوشش داشتند كه نام على عليه السلام را بپوشانند و بر فضايل و ويژگيهاى او سرپوش نهند تا
فضل و مقام او از دلهاى مردم جز اندكى از آنان پاك شود. (1) 19 - آن حضرت در شكايت و دادخواهى از قريش فرمود: خداوندا، داد مرا از قريش بگير، كه آنها شرور و نيرنگها براى رسول تو در دل داشتند ولى موفق نشدند و از اجراى آنها ناتوان ماندند و تو مانع آنها شدى، پس همه حمله ها و عقده هاى خود را بر سر من ريختند! خداوندا، حسن و حسين را نگه دار و تا من زنده ام تبهكاران قريش را بر آنان مسلط مساز، و پس از مرگ من هم تو خود مراقب آنها خواهى بود و تو بر هر چيز گواهى. (2) 20 - مردى به آن حضرت گفت: اى اميرمؤمنان، فكر مى كنيد اگر رسول خدا صلى الله عليه و آله و سلم فرزند پسرى از خود به يادگار مى گذاشت و به حد بلوغ و رشد مى رسيد آيا عربها زمام خود را به او مى سپردند؟ فرمود: نه، بلكه اگر مانند من عمل نمى كرد (و تسليم نمى شد) او را مى كشتند، عربها كار محمد صلى الله عليه و آله و سلم را خوش نداشتند و به او نسبت به آنچه خداوند از فضل خود به او داده بود حسد مى بردند، و در مدت درازى كه حضرت در ميان آنها بود با آن همه نيكى كه در حق آنان روا داشت باز به همسر او تهمت زدند و شتر حضرتش را رم دادند و در زمان حيات آن حضرت هم رأى شدند كه نگذارند پس از مرگ او كار به دست خاندان او افتد، و اگر نه اين بود كه قريش از نام آن حضرت استفاده مى كرد و نام او را وسيله رسيدن به رياست و نردبان عزت و حكومت خود قرار مى داد هرگز پس از مرگ حضرتش حتى يك روز هم كه شده خدا را نمى پرستيد و ارتداد پيدا مى كرد و به همان روزهاى اول و دوران پيشين خود باز مى گشت.
سپس خداوند فتوحاتى براى آنان پيش آورد كه پس از تنگدستى به نوايى
رسيدند و پس از آن همه سختى و گرسنگى ثروتمند شدند، از اين رو آنچه را از اسلام زشت و ناپسند مى دانستند در نظرشان نيكو جلوه نمود و اضطرابى كه از دين در دل داشتند به ثبات مبدل گشت و گفتند اگر اين دين حق نبود چنين نمى شد (و اين فتوحات به دست نمى آمد)، ولى باز هم اين فتوحات را (نه از اسلام كه) از بركت درست انديشى وحسن تدبير اميران خود دانستند در حالى كه خود آنها همه چيز خود را از همين فتوحات داشتند، از همين رو در نظر مردم گروهى باهوش و با لياقت، و گروهى منزوى و بى عرضه شناخته شدند، و ما از دسته دوم بوديم كه بى نام مانديم و آتشمان به سردى گراييد و نام و آوازه مان از ميان رفت تا آنجا كه روزگار اندك اندك ما را در خود هضم كرد و سالها با رنج و محنت گذشت و بسيارى از سرشناسان مردند و بسيارى از ناشناسان سر بر آوردند و ديگر چه اميدى به كودكان آينده مى رود؟! بى شك رسول خدا صلى الله عليه و آله و سلم كه مى دانيد مرا به خود نزديك ساخت به جهت خويشاوندى من با وى نبود بلكه به خاطر جهاد و يك دلى من با حضرتش بود، آيا فكر مى كنى اگر فرزندى داشت كه مانند من عمل مى كرد او را به مانند من به خود نزديك نمى ساخت؟ و در اين صورت باز هم اين تقرب نه مايه بهره مندى و منزلت بلكه سبب محروميت و مظلوميت او مى گشت.
خداوندا، تو مى دانى كه من خواهان حكومت و سرافرازى به ملك و رياست نيستم، بلكه تنها خواهان انجام حدود و اداى شرع تو و قرار گرفتن هر چيز در جاى خود و درآمد كامل و رساندن درست آن به اهلش و حركت در راه پيامبر تو و ارشاد گمراهان به انوار هدايت تو مى باشم. (1) 21 - و فرمود: قريش هر كينه اى كه از رسول خدا صلى الله عليه و آله و سلم به دل داشت آشكارا
بر سر من ريخت و پس از من نيز بر سر فرزندانم خواهد ريخت. مگر من با قريش چه كرده ام؟! اگر كسى را از آنان كشته ام به فرمان خدا و رسول او بوده است، اگر آنان مسلمانند آيا پاداش كسى كه فرمان خدا و رسول را برده چنين است؟ (1) 22 - و فرمود: من از روزى كه خداوند پيامبر خود را از اين جهان برد تا به امروز پيوسته مظلوم بوده ام. (2) 23 - مسيب بن نجبه گويد: على عليه السلام مشغول سخنرانى بود كه مرد عربى فرياد مظلوميت برداشت، آن حضرت به او فرمود: نزديك بيا، وى نزديك شد، امام فرمود: به من به اندازه ريگهاى بيابان و موهاى بدن حيوانات ستم شده است. (3) 24 - ابوذر رحمه الله از اميرمؤمنان عليه السلام به عنوان شيخ مظلوم ستمديده ياد مى كرد. (4) و آن حضرت سر به چاه مى كرد و تا نيمه بدن را فرو مى برد و چنين درد دل مى كرد:
(در سينه دردها دارم كه چون دل تنگ شوم دست بر زمين كوبم و راز خود را با آن در ميان نهم. پس هر گاه زمين گياهى بروياند آن گياه از كشت من است). (5) 25 - و فرمود: كسى به من گفت: اى پسر ابى طالب، تو بر حكومت بس حريصى! گفتم: بلكه به خدا سوگند شما حريص تر و دورتريد و من سزاوارتر و نزديكتر! من تنها حق خودم را مى طلبم وشما مانع آن مى شويد و مرا از آن دور مى سازيد. و چون در حضور جمع چوب حجت بر سرش كوفتم تازه از خواب
غفلت پريد و از حيرت ندانست مرا چه پاسخ دهد. خداوندا، داد مرا از قريش و يارانشان بستان، كه پيوند خويشى خود با مرا بريدند و منزلت بزرگ مرا كوچك شمردند و بر سر امرى كه حق من بود با من به ستيزه برخاستند، آن گاه گفتند: حق آن است كه بستانى و حق آن است كه رها سازى (يعنى نه تنها حق مرا ربودند بلكه مدعى هم شدند كه حق من نبوده و من مى بايست دست از آن بردارم). (1) 26 - و فرمود: خداوندا، داد مرا از قريش و يارانشان بستان، كه پيوند خويشى خود با مرا بريدند و ظرف شكيبايى مرا واژگون ساختند و بر سر حقى كه من از ديگران به آن سزاوارتر بودم همگى با من به ستيزه برخاستند و گفتند: (بدان كه حق آن است كه بستانى و حق آن است كه از آن محروم شوى، پس با دلى اندوهگين صبر پيشه كن، يا با آه و افسوس بمير). آن گاه به پيرامون خود نگريستم، ديدم نه ياورى دارم و نه مدافعى و نه دستيارى جز اهل بيتم كه دريغم آمد به آغوش مرگ روند و بيهوده تباه شوند، ناگزير چشمم را كه خاشاك ستم در آن رفته بود بر هم نهادم و آب دهانم را از گلو كه استخوان كين آزارش مى نمود فرو بردم و خشمم را كه از شرنگ تلخ تر و از تيغ تيز دردناكتر بود فرو خوردم. (2) 27 - ابن ابى الحديد گويد: زبيربن به كار در كتاب خود از رجالى كه از يكديگر نقل كرده اند از على بن ابى طالب عليه السلام روايت نموده كه فرمود: عثمان در گرماى نيم روز سراغ من فرستاد، من جامه پوشيده و نزد او رفتم، هنگامى داخل شدم كه بر تخت نشسته بود و تركه اى در دست داشت و مال فراوانى به صورت دو كپه از زر و سيم در برابر او بود، گفت: اينها را بردار و شكم خود را سير كن كه جان مرا
آتش زدى! گفتم: صله رحم كردى، اگر اين مال خود توست كه به ارث برده اى يا كسى به تو داده يا از راه كسب و تجارت به دست آورده اى از دو حال بيرون نيست: يا اين است كه من مى گيرم و شكر آن به جا مى آورم يا همه را مى گيرم و به زحمت مىافتم، و اگر اينها از مال خداست و حق مسلمانان و يتيمان و در راه ماندگان در آن است، پس به خدا سوگند كه حق ندارى به من ببخشى و من هم حق ندارم بستانم. عثمان گفت: به خدا كه هيچ گاه زير بار نمى روى! آن گاه برخاست و با آن تركه و چوب دستى بر من زد و به خدا كه من دست او را باز نگرداندم تا هر چه خواست زد و نظر خود را تأمين نمود، من هم لباس خود را پوشيدم و به منزل بازگشتم... (1) گلايه امام عليه السلام از سستى ياران خود 28 - ابن ابى الحديد از ابراهيم (ثقفى) روايت كرده: (پس از آن كه سفيان بن عوف غامدى بر اهل شهر انبار حمله كرد وعده اى را كشت و اموال آنها را غارت كرد) مردى از اهل انبار به سوى على عليه السلام شتافت و واقعه را گزارش داد، حضرت بر منبر رفت و براى مردم سخنرانى نمود و فرمود: (برادر بكرى شما در شهر انبار گرفتار شد و با عزت و شهامت بسيار ترسى به خود راه نداده پاداش الهى را بر دنيا برگزيد و به شهادت رسيد، اينك دشمن را تعقيب كنيد تا به آنان دست يابيد، اگر توانستيد چنان ضربه اى به آنان زنيد كه اين عقوبت براى هميشه آنان بس باشد و تا زنده اند انديشه حمله به عراق را از سر به در كنند). آن گاه
ساكت شد به اميد آن كه او را پاسخ دهند و يا يك نفر سخنى بگويد ولى احدى لب به سخن نگشود و كلمه اى نگفت. چون سكوت آنها را ديد از منبر فرود آمد و پياده به راه افتاد تا به نخيله رسيد، مردم نيز به دنبال او به راه افتادند تا آن كه گروهى از سران گفتند: اى امير مؤمنان، بازگرد كه ما تو را كفايت خواهيم كرد.
فرمود: شما نه تنها مرا كفايت نمى كنيد كه خودتان را نيز كفايت نمىتوانيد كرد، و پيوسته اصرار كردند تا حضرت را با همه ناراحتى و اندوهى كه داشت به منزل باز گرداندند.
امام عليه السلام سعيد بن قيس همدانى را با هشت هزار نفر از نخيله گسيل داشت، زيرا باخبر شده بود كه دشمن با جمعيت انبوهى روى آورده است، سعيد بن قيس بر ساحل فرات در طلب سفيان بن عوف شد، وقتى به عانات رسيد هانى بن خطاب همدانى را پيشاپيش فرستاد و او تا نزديك سرزمين قنسرين دشمن را تعقيب كرد ولى آنان گريخته بودند و او هم بازگشت. (1) 29 - و فرمود: همه امتها از ستم واليان خود مىترسند و من از ستم رعيت خود بيمناكم... اى گروه مردمى كه بدنهاتان حاضر است اما عقلتان از سرتان پريده و همدل و هماهنگ نيستيد و اميرانتان گرفتار شمايند، امير شما با آن كه مطيع خداست او را نافرمانى مى كنيد، وامير شاميان با آن كه خدا را نافرمانى مى كند آنها از او فرمان مى برند! به خدا دوست داشتم كه معاويه شما را مانند درهم و دينار با من معامله مى كرد، ده تن از شما را مى گرفت و يكى از ياران خود را به من مى داد! (2) 30 - و فرمود:... مى خواهم با شما مداوا كنم و خود درد من شده ايد، چون
كسى كه مى خواهد خار را با خار بيرون كشد كه مى داند مايه افزونى درد خواهد شد. خداوندا، طبيبان اين درد جانكاه و بى درمان خسته شدند و آبكشان از اين طنابهاى چاه درمانده گشتند. (1) 31 - و فرمود: اى مرد نمايان نامرد، كودك صفتان و نو عروس خردان، كاش شما را نديده و نمى شناختم، اين آشنايى جز افسوس واندوه چيز ديگرى برايم در بر نداشت، خدا شما را بكشد كه دلم را خسته و سينه ام را پر از خشم و كين ساختيد و غم واندوه را جرعه جرعه به كامم ريختيد، و آن قدر با نافرمانى و بى تفاوتى برنامه هاى مرا به هم زديد تا آن كه قريش گفتند: (پسر ابو طالب مرد دليرى است اما با شيوه جنگ آشنا نيست). زهى گستاخى! آيا هيچ يك از آنها در كار جنگ پر كارتر و پيش گام تر از من بوده است؟ من هنوز بيست سال نداشتم كه دست به پيكار زدم و اكنون كه از شصت گذشته ام دست از آن بر نداشته ام. اما افسوس، آن كس كه به فرمانش نروند تدبير و رايش به كار نيايد. (2) 32 - و فرمود: به من خبر رسيده كه بسر به يمن لشكر كشيده است، به خدا سوگند كه من گمان مى كنم اين قوم با گرد آمدن به گرد باطل خود، و پراكندگى شما از پيرامون حق خود، و نافرمانى شما از امام بر حق و فرمانبردارى آنها از پيشواى باطل، و امانت دارى آنها و خيانت شما، و درستى آنها در شهرهاى خود و نادرستى شما، سر انجام دولت را از چنگتان به در آورند و بر شما چيره گردند.
چندان به شما بى اعتمادم كه مىترسم اگر قدحى به كسى بسپارم بند آن را بربايد.
خداوندا! من از اينان آزرده ام و اينان از من، و من از اينان دل تنگم و اينان از من، پس مرا يارانى بهتر از ايشان ده، و كسى بدتر از من بر ايشان گمار. خداوندا،
همچنان كه نمك در آب حل مى شود دلهاى اينان را آب كن. (1) 33 - آن حضرت پس از شهادت محمد بن ابى بكر نامه اى به عبد الله بن عباس نوشت بدين مضمون: اما بعد، مصر (به دست عمروعاص و ياران ديگر معاويه) فتح شد و محمد بن ابى بكر - كه خدايش بيامرزد - به شهادت رسيد، ما مزد و پاداش از دست دادن او را از خدا خواهانيم، زيرا او براى ما فرزندى مهربان و وفادار، فرماندارى سخت كوش وخدمت گزار، شمشيرى برنده و ستونى استوار و پناه دهنده بود. من هميشه مردم را به پيوستن به او تشويق مى كردم و پيش از اين حادثه آنها را به يارى او فرمان مى دادم، و آشكارا و نهان و مكرر و پيوسته فرا مى خواندم، اما برخى از آنان با اكراه و بى ميلى مى آمدند، و گروهى به دروغ عذر مى آوردند، و دسته اى ديگر هم نشسته و از يارى دست مى كشيدند. از خدا مى خواهم كه مرا به زودى از ايشان نجات دهد. به خدا سوگند اگر هنگام رويا رويى با دشمن طمع به شهادت نداشتم و دل را در گرو مرگ نمى نهادم، دوست داشتم كه حتى يك روز در كنار اينان نمانم و هرگز رويشان را نبينم. (2) 34 - و در نامه اى در پاسخ معاويه نوشت: و گفتى: مرا مانند شترى كه چوبى در بينى اش نموده به دنبال مى بردند تا بيعت كنم، به آيين خدا سوگند كه خواستى نكوهش كنى ولى ستايش نمودى، و خواستى رسوا كنى اما رسوا شدى، زيرا بر مسلمان - مادامى كه در دينش شك رخنه نكند و يقينش ترديد نپذيرد - عيب نيست كه مورد ستم قرار گيرد، البته روى اين حجت من با ديگران است اما گوشه اى از آن را كه گفتنى بود با تو گفتم. (3) 35 - سليم بن قيس گويد: ريسمانى به گردن حضرتش انداختند و فاطمه عليها السلام بر
در خانه مانع بردن او شد،... و در اثر اين دفاع تازيانه بر بازويش زدند كه هنگام مرگ سياهى آن مانند بازوبند بر بازوى حضرتش نمودار بود، آن گاه على عليه السلام را كشان كشان براى بيعت به مسجد بردند. (1) 36 - و فرمود: فردا (كه مرا از دست داديد) روزگارم را خواهيد ديد و پرده از اسرارم براى شما برداشته مى شود، و آن گاه كه جايم را خالى ديديد و ديگرى را در جاى من يافتيد تازه قدرم را خواهيد شناخت. (2) 37 - شيخ كلينى رحمه الله در خطبه اى از امير مؤمنان عليه السلام نقل مى كند كه: سپس روى به حاضران كرد و در حالى كه گرد او جمعى از خاندان و مخصوصان و شيعيان او بودند فرمود: زمامداران پيش از من كارهايى كردند كه در آنها با رسول خدا صلى الله عليه و آله و سلم از راه تعمد مخالفت ورزيدند و پيمان او را شكستند و روش او را دگرگون ساختند، (3) و اگر بخواهم مردم را به ترك اين كردارهاى مخالف پيامبر وا دارم و آن كارها را به جاى اصليش و به همان روشى كه در زمان رسول خدا صلى الله عليه و آله و سلم بود بازگردانم قشونم از گردم پراكنده مى شوند و تنها بمانم يا فقط با شمار اندكى از شيعيانم كه فضل من و وجوب امامت مرا از كتاب خدا و سنت رسول خدا صلى الله عليه و آله و سلم شناخته اند. آيا فكر مى كنيد اگر:
1) درباره مقام ابراهيم فرمانى صادر كنم و آن را به همان محلى برگردانم كه رسول خدا آن را در آنجا نهاد، 2) و فدك را به ورثه فاطمه بازگردانم، 3) و
صاع (پيمانه) رسول خدا صلى الله عليه و آله و سلم را برگردانم به همان ميزانى كه در دوران حضرتش بود، 4) و زمين هايى كه رسول خدا صلى الله عليه و آله و سلم به اقوامى واگذار كرده بود و حكم آن حضرت درباره آنها اجرا و تنفيذ نشده است من آن را اجرا و تنفيذ كنم، 5) و خانه جعفر را كه گرفتند و جزء مسجد كردند به ورثه او بازگردانم و آن را از مسجد خراب كنم، 6) و احكام ظالمانه اى را كه بر خلاف حق صادر شده به حق بازگردانم، 7) و زنانى را از زير دست مردانى كه به ناحق خود را شوهر يا آقاى شرعى آنان دانند برگيرم و به شوهران شرعى خود بازگردانم و آنها را به حكم حق درباره فروج و مقررات مواجه سازم، 8) و ذرارى و فرزندان بنى تغلب را اسير گيرم، 9) و آنچه از زمينهاى خيبر تقسيم شده همه را پس بگيرم، 10) و دفتر عطا و حقوق و مستمرى را از بين ببرم و درآمد اسلامى را مانند رسول خدا صلى الله عليه و آله و سلم به همه يكسان بدهم و بيت المال را دست گردان ميان توانگران نسازم، 11) و خراج و ماليات از روى مساحت زمين را بردارم، 12) و امر نكاح را بر پايه برادرى و برابرى اسلامى استوار نمايم، 13) و خمس رسول صلى الله عليه و آله و سلم را مطابق آنچه خداوند فرستاده و مقرر فرموده اجرا كنم، 14) و مسجد رسول خدا صلى الله عليه و آله و سلم را بدان وضعى كه بود برگردانم و هر درى كه به آن گشودند مسدود سازم و هر درى را كه بستند باز نمايم، 15) و مسح روى موزه و چكمه را ممنوع كنم، 16) و براى نوشيدن نبيذ (شراب خرما) حد شراب خمر را اجرا كنم، 17) و دستور دهم كه متعه زنان ومتعه حج حاتلند، 18) و فرمان دهم كه بر جنازه ها پنج تكبير بگويند (نه چهار تكبير)، 19) و مردم را وا دارم تا بسم الله الرحمن الرحيم را در حمد و سوره نماز بلند بخوانند، 20) و هر كس را كه رسول خدا صلى الله عليه و آله و سلم از مسجد خود بيرون انداخته و اينك با آن حضرت در مسجد داخل كرده اند بيرون اندازم و آن كس را كه رسول خدا صلى الله عليه و آله و سلم داخل ساخته و پس از آن حضرت بيرون شده داخل نمايم، 21) و مردم را به حكم
قرآن و اجراى طلاق طبق قرآن و سنت وا دارم، 22) و زكات را از همه اصنافش طبق مقررات آن دريافت كنم، 23) و وضو و غسل و نماز را به وقت و قانون و جايگاه اصلى آنها بازگردانم، 24) و اهل نجران را به جاى خودشان بازگردانم، 25) و اسيران فارس و ملتهاى ديگر را به مقررات كتاب خدا و سنت پيامبرش بازگردانم، آيا قشونم از گرد من نمىپاشند؟
به خدا سوگند كه من به مردم فرمان دادم كه در ماه رمضان تنها نماز واجب را به جماعت گزارند و به آنها اعلام كردم كه جماعت در نماز نافله بدعت است، شيون و فرياد جمعى از قشونم كه در ركاب من مى جنگيدند بلند شد كه اى مسلمانان، سنت عمر دگرگون شد! على ما را از نماز نافله ماه رمضان باز مى دارد!
و من ترسيدم كه در يك سو از لشگرم شورشى به پا كنند.
من از دست اين امت از نظر تفرقه و پيروى از پيشوايان گمراهى و خوانندگان به سوى آتش چه كشيدم!
من از اين خمس سهم ذى القربى را عطا مى كنم، زيرا خداوند فرموده: (بايد اين سهم ها را بدهيد) اگر به خدا و به آنچه در روز تميز حق از باطل، روزى كه دو گروه اسلام و كفر با هم روبرو شدند (روز بدر) بر بنده خود نازل كرديم ايمان داريد). (1) به خدا سوگند كه مقصود از ذى القربى ما هستيم كه خداوند ما را قرين خود و رسول خود ساخته و فرموده: (آنچه را خدا به رسول خود از اهل آباديها بهره كرد) از آن خدا و رسول و خويشاوندان نزديك و يتيمان و تهىدستان و در راه ماندگان (از ما خاندان پيامبر) است، تا اين كه دست گردان ميان توانگردان شما نباشد، و آنچه را رسول به شما داد بگيريد و از آنچه شما را از آن نهى كرد دست باز داريد، و از خدا (در ستم به خاندان محمد) بپرهيزيد، كه خدا سخت
كيفر است) نسبت به كسى كه به آنان ستم كند). (1) اين مهرى است كه خدا با ما داشته و ثروتى است كه ما را بدان بى نياز فرموده و درباره آن به پيامبر خود سفارش كرده است، و از زكات براى ما بهره اى قرار نداد، زيرا خداوند رسول خود و ما خاندان را گرامى تر از آن داشته كه از چرك اموال مردم طعمه ما سازد. پس اين مردم خدا و رسول خدا را تكذيب كردند و كتاب خدا را كه به حق ما گوياست انكار نمودند، و ما را از حقوقى كه خدا براى ما مقرر داشته ممنوع ساختند، آرى خاندان هيچ پيامبرى از دست امتش آن اندازه كه ما پس از پيامبر خود صلى الله عليه و آله و سلم از اين امت مصيبت كشيديم مصيبت نكشيدند، و از خداوند عليه كسانى كه بر ما ستم كردند يارى مى خواهيم، و لاحول ولاقوة الا بالله العلى العظيم. (2) ما در اينجا به شرح دو بخش از اين خطبه كه با مظلوميت آن امام عليه السلام مناسبت دارد مىپردازيم و خوانندگان گرامى را براى شرح ساير بخشها به كتاب وافى جزء 14 ص 15 و شرحهاى كتاب روضه كافى، ذيل حديث 21 ارجاع مى دهيم.
توضيحى درباره فدك ياقوت گويد: فدك - به فتح فاء و دال - است، ابن دريد گفته است: فدكت القطن تفديكا يعنى پنبه را زدم. و فدك دهى است در حجاز كه دو يا سه روز راه با مدينه فاصله دارد. خداوند در سال هفتم هجرى آن را از راه صلح نصيب رسول خود صلى الله عليه و آله و سلم فرمود، بدين قرار كه چون رسول خدا صلى الله عليه و آله و سلم به خيبر وارد شد و قلعه هاى آن را فتح كرد و تنها سه قلعه باقى مانده بود و محاصره آنان تنگ شد و
كار بر آنان سخت آمد پيكى نزد آن حضرت فرستادند و پيشنهاد كردند كه اجازه خروج به آنان دهد به شرط آن كه از وطن بيرون روند، و حضرت چنين كرد. اين خبر به اهل فدك رسيد آنان نيز پيكى فرستادند و درخواست كردند كه آن حضرت به شرط بهره بردارى از نصف ميوه ها و اموال آنها با آنان مصالحه كند، و حضرت پذيرفت. از اين رو فدك از غنائمى است كه با جنگ و تاخت و تاز به دست نيامده و بنابر اين مخصوص رسول خدا صلى الله عليه و آله و سلم است (و ديگران را در آن حقى نيست). فدك داراى چشمه اى جوشان و درختان خرماى بسيارى بوده است. و اين همان است كه فاطمه - رضى الله عنها - فرمود: رسول خدا صلى الله عليه و آله و سلم آن را به من بخشيده، و ابوبكر گفت: من شاهد مى خواهم، و اين خود داستانى دارد...
(پس از آن كه فدك توسط خليفه اول غصب شد همچنان در اختيار حكومتها بود تا) چون عمر بن عبد العزيز به خلافت رسيد به عامل خود در مدينه نوشت كه فدك را به اولاد فاطمه - رضى الله عنها - بازگرداند، و فدك در ايام عمربن عبد العزيز در اختيار اولاد آن حضرت بود تا يزيد بن عبد الملك به حكومت رسيد و آن را قبضه كرد و باز پيوسته در دست بنى اميه بود تا ابو العباس سفاح به خلافت رسيد و آن را به حسن بن حسن بن على بن ابى طالب (حسن مثنى) بازگرداند وحسن قيم آن بود و منافع آن را در ميان اولاد على عليه السلام پخش مى كرد، و چون منصور به خلافت رسيد و اولاد حسن بر او شوريدند آن را پس گرفت و چون مهدى پسر وى به خلافت رسيد دوباره آن را به آنان بازگرداند، باز موسى هادى و خلفاى بعد (هارون و امين) آن را پس گرفتند تا خلافت به مأمون رسيد، آن گاه پيكى از سوى اولاد على بن ابى طالب نزد وى آمد و آن را طلب نمود، مأمون نيز دستور داد تا سندى از آن به نام آنان بنويسند، سند نوشته شد و بر مأمون قرائت گرديد، در اينجا دعبل شاعر برخاست و اين شعر را سرود:
أصبح وجه الزمان قد ضحكا * برد مأمون هاشما فدكا (1) (چهره زمانه خندان شد با بازگرداندن مأمون فدك را به اولاد هاشم.
نويسنده شهير مصرى استاد عبد الفتاح عبد المقصود نويسنده كتاب چند جلدى (الأمام على بن ابى طالب) در مقدمه اى كه بر كتاب پر ارج (فدك) تأليف علامه سيد محمد حسن موسوى قزوينى حائرى (ص 6) نوشته است، گويد:
(سرزمين فدك - خواه بخشش باشد يا ميراث - بى ترديد حق خالص فاطمه - رضى الله عنها - بوده است).
سيوطى گويد: از ابو سعيد خدرى رضى الله عنه روايت است كه چون آيه: وات ذاالقربى حقه (2) (و حق خويشاوند را بده) نازل شد، رسول خدا صلى الله عليه و آله و سلم فاطمه را فراخواند و فدك را به او بخشيد (3).
و ابن مردويه از ابن عباس - رضى الله عنهما - روايت كرده كه چون اين آيه نازل شد رسول خدا صلى الله عليه و آله و سلم فدك را به فاطمه اقطاع كرد و به او بخشيد تا از در آمد آن زندگانى كند. (4) بلاذرى گويد: كلبى گفته است: بنى اميه فدك را ويژه خود ساختند و سنت رسول خدا صلى الله عليه و آله و سلم را در مورد آن تغيير دادند و چون عمر بن عبد العزيز رضى الله عنه به خلافت رسيد آن را به جاى اصليش بازگرداند. (5)
درباره حق خويشاوند حافظ هيثمى گويد: ابو بكر خمس را مانند رسول خدا صلى الله عليه و آله و سلم تقسيم مى كرد جز آن كه به خويشاوندان رسول خدا صلى الله عليه و آله و سلم چنان كه آن حضرت مى داد، نمى داد. (1) طبرى گويد: ابن عباس گفته است: سهم خدا و سهم رسول خدا (از خمس غنائم) يكى قرار داده شده و سهمى هم براى خويشاوندان (رسول خدا) هست، و اين دو سهم بايد صرف مخارج اسب و سلاح جنگى شود، و سهمى هم براى يتيمان و فقيران و در راه ماندگان قرار دارد (2) و به ديگران نبايد داد. (3) و از قتاده درباره سهم خويشاوندان پرسيدند، گفت: آن طعمه رسول خدا صلى الله عليه و آله و سلم بود و پس از ارتحال پيامبر، ابو بكر وعمر آن را في سبيل الله قرار دادند و به عنوان صدقه بر رسول خدا صلى الله عليه و آله و سلم محسوب داشتند. (4) حافظ ابوعبيد قاسم بن سلام به سندش از ابن شهاب نقل كرده كه يزيد بن هرمزبه او گفت: نجده به ابن عباس نامه نوشت و از سهم خويشاوند پرسيد، ابن عباس در پاسخ نوشت: آن سهم ماست، وعمر ما را فراخواند تا از آن سهم دختران ما را شوهر دهد و براى عيال مندان ما خادم گمارد ولى ما نپذيرفتيم و خواستيم كه همه آن سهم را به ما واگذارد وعمر زير بار نرفت.
ابن هرمز گفت: من آن پاسخ ابن عباس را به نجده نوشتم. (5) و نيز گويد: عمر بن خطاب گفت: خمس (غنايم) عراق به دستم رسيده است، (هامش) * (1) - مجمع الزوائد 5 / 241.
(2) - يعنى خمس را پنج قسمت مى داند: 1 - سهم خدا و رسول 2 - سهم ذى القربى 3 - سهم يتامى 4 - سهم مساكين 5 - سهم ابن السبيل. (م) (3) - تفسير طبرى 10 / 6.
(4) - همان / 7.
(5) - الاموال / 466. (*)
من هيچ مرد هاشمى را بى زن، و هيچ يك از آنها را كه كنيز خدمتكار ندارد بدون خدمتكار نخواهم گذاشت. و (از آن سهم) به حسن و حسين عليهما السلام هم مى داد. (1) ابن ابى الحديد گويد: بدان كه مردم چنين پندارند كه دعواى فاطمه با ابو بكر (در مورد فدك) تنها بر سر دو امر بوده است: ارث ونحله (بخشش)، ولى من در حديث ديدم كه در امر سومى هم دعوا داشته و ابوبكر آن را نيز از او باز داشته است و آن سهم ذوى القربى (سهم خويشاوند) است... فاطمه عليها السلام نزد ابو بكر آمد و فرمود: تو خوب مى دانى كه ما اهل بيت را از صدقات و غنائمى كه خداوند در قرآن براى ما از سهم ذوى القربى قرار داده ظالمانه محروم داشته اى! سپس اين آيه را براى او خواند: واعلموا أنما غنمتم من شئ فان لله خمسه وللرسول و لذى القربى (2) (و بدانيد كه آنچه غنيمت برديد خمس آن براى خدا و رسول و خويشاوندان (رسول) و... است).
ابو بكر گفت: پدر و مادرم فداى تو و پدرى كه تو را زاده است! من گوش به فرمان كتاب خدا و پاسدار حق رسول خدا و حق خويشان اويم و من هم از همان كتابى كه تو مى خوانى مى خوانم اما علم من از آن كتاب به اين نرسيده كه اين بخش از خمس بايد كاملا در اختيار شما قرار گيرد. فاطمه عليها السلام فرمود: آيا سهم تو و خويشان توست؟ گفت: نه، بلكه مقدارى را خرج شما مى كنم و باقى را در مصالح مسلمانان صرف مى نمايم...
عروه گويد: فاطمه فدك و سهم ذوى القربى را از ابو بكر خواست و او زير بار نرفت و آنها را جزء مال خدا (يعنى در بيت المال) قرار داد.
جويبر از ضحاك از حسن بن محمد بن على بن ابى طالب نقل كرده كه: ابو بكر سهم ذوى القربى را از فاطمه و بنى هاشم منع كرد و آن را در راه خدا و خريد اسلحه و اسب و شتر قرار داد. (1) بخارى از ابن شهاب از عروه از عايشه نقل كرده كه: فاطمه عليها السلام دختر پيامبر صلى الله عليه و آله و سلم نزد ابو بكر فرستاد و ميراث خود از پدرش رسول خدا صلى الله عليه و آله و سلم را از غنايم مدينه و فدك و باقيمانده خمس خيبر طلب نمود. ابو بكر گفت: رسول خدا فرموده است: (ما ارث نمىگذاريم، هر چه باز گذاريم صدقه است، بى شك آل محمد عليهم السلام بايد از اين مال استفاده كنند)، و من نيز به خدا سوگند چيزى از صدقه پيامبر خدا صلى الله عليه و آله و سلم را تغيير نمى دهم...
پس ابو بكر زير بار نرفت كه از آنها چيزى به فاطمه عليها السلام بدهد، فاطمه نيز به همين دليل از ابو بكر ناراحت شد و بر او خشم گرفت و با او قهر كرد و تا دم مرگ با او سخن نگفت. و آن حضرت شش ماه پس از پيامبر صلى الله عليه و آله و سلم زنده بود و پس از وفات، شوهرش على شبانه او را به خاك سپرد و ابوبكر را خبر نكرد و خود بر او نماز گزارد. و تا فاطمه زنده بود على را با مردم روى خوش بود و چون فاطمه از دنيا رفت على با مردم روى خوش نشان نداد (و از آنان كناره گرفت)... (2) امام على عليه السلام سيد مظلومان 38 - ابن ابى الحديد يكى از مباحثات خود با استادش ابو جعفر نقيب را چنين نقل مى كند: يك بار به او گفتم: سبب اين همه دوستى و عشق مردم به على بن ابى طالب عليه السلام و جان فشانى در هوا دارى او چيست؟ و نمى خواهم كه از شجاعت و
علم و فصاحت و ديگر ويژگيهاى فراوان و پاكيزه اى كه خداوند بهره او ساخته است برايم سخن گويى. وى خنديد و گفت: تو چقدر خود را جمع مى كنى و بر من مىجهى! سپس گفت: در اينجا مقدمه اى هست كه بايد بدانى و آن اين كه:
بيشتر مردم دل خونى از دنيا دارند، اما مستحقان از آن جهت كه بيشترشان از محروميت خود رنج مى برند، مانند عالمى كه خود را در دنيا بى بهره و جاهلى را پر روزى و توانگر مى بيند، و دلاورى كه در جنگها ضرب شستها نشان داده و وجودش در ميدان جنگ كارساز بوده ولى از حد اقل حقوق هم بهره مند نيست، اما آدم ترسوى بزدلى را كه از سايه او مىگريزد مى بيند كه مالك بخش عظيمى از دنيا و داراى مال و روزى انبوهى است، و خردمند خوش فكر درست عقلى كه تنگ روزى است و مى بيند مرد احمق نادانى را كه همه خوبيها به سوى او سرازير است و پستانهاى روزى براى او پر از شير است، و دين دارى كه به دين درست و استوار معتقد و به عبادت نيكو و اخلاص و توحيد مشغول است ولى محروم و كم روزى است ولى يك يهودى يا نصرانى يا بى دينى را مى بيند كه داراى مال بسيار و حالى خوش است، تا آنجا كه در بيشتر اوقات اين طبقات داراى استحقاق، نيازمند به طبقاتى هستند كه هيچ گونه استحقاقى ندارند ولى ضرورت و ناچارى آنان را وا مى دارد كه به جهت دفع ضرر يا جلب منفعت در برابر آنان خوارى و فروتنى كنند.
پايين تر از اين طبقات مستحق نيز كسانى را مى بينيم مانند نجار حاذق، بناى دانا، نقاش ماهر، تصوير گر ريزه كار كه بسيار تنگ روزى و بدشانس اند و همه درها به روى آنها بسته است، و ديگران را كه در حد آنها نيستند و بسان آنان مهارت ندارند مى بينيم كه از روزى فراوان، شانس خوب، در آمد بسيار، زندگانى خوش و روزى گسترده بهره مندند. اين حال دارندگان استحقاق و استعداد است.
اما كسانى كه اهل فضيلت نيستند مانند عموم مردم، آنان نيز از دنيا كينه دارند
و آن را نكوهش مى كنند و خشم و نفرت خود را از آن ابراز مى دارند، زيرا نسبت به همقطاران و همسايگان خود رشك مى برند، واحدى از آنان را قانع به زندگى خود و خشنود از حال و وضع خويش نتوان ديد بلكه پيوسته در پى افزون طلبى و ترقى و پيشرفت است.
اينك با دانستن اين مقدمه، روشن است كه على عليه السلام مردى است داراى استحقاق ولى محروم بلكه او امير و آقا و بزرگ اهل استحقاق و محرومان است، و معلوم است كه مظلومان و ستمديدگان و پايمال شدگان، در حق يكديگر تعصب مىورزند و همگروه و يك دست بر عليه كسانى هستند كه اهل روزى فراوان و برخوردار از دنيا مى باشند كه به آرزوها و خواسته هاى خود رسيده اند، زيرا همگى در دردمندى و مشكلات و نيز در تعصب و خشم و نفرت و همچشمى بر ضد كسانى كه از آنان بالاترند و آنان را مقهور خويش ساخته اند و از دنيا كام يابند شريك مى باشند.
و هنگامى كه اين محرومان با آن كه در مقام و مرتبه يكسانند نسبت به هم تعصب مىورزند پس چه گمان دارى زمانى كه يكى از آنان مردى باشد بلند پايه، والامقام، در كمال شرافت، جامع همه فضائل و حاوى همه خصائص و مناقب و در عين حال محروم و محدود كه دنيا زهر خود را به كامش ريخته و شرنگ خويش را جرعه جرعه به او نوشانده است، و او از دنيا رنجها ديده و ستمها كشيده، و زير دستانش بر او برترى جسته اند، و كسى كه از نظر او شايستگى حكومت و سلطنت نداشته و هرگز به فكر او هم خطور نمى كرد كه وى بدان مقام دست يابد و هيچ كس هم چنين انتظارى در حق او نداشت بر او و فرزندان و خاندان و خويشان و هوادارانش حكم براند، و سر انجام اين مرد بزرگ در محراب خود به شهادت برسد و فرزندانش پس از او كشته شوند و حريم و زنانش به اسارت روند و خاندان و پسر عموهايش را تعقيب كنند و همه
را يا از دم تيغ بگذرانند يا فرارى دهند و آواره سازند و به بند كشند با آن همه فضل و زهد و عبادت و سخايى كه از آن بهره مند بودند و مردم از قبل آنان استفاده مى بردند؟!
آيا ممكن است همه افراد بشر به چنين كسى تعصب نورزند؟ و آيا دلها مى توانند اين راد مرد را دوست ندارند و از وى هوادارى نكنند و در راه عشق او آب نشوند و در راه حمايت او و تعصب نسبت به او و خشم و غضب از رنجهايى كه به او رسيده است جان نبازند؟ اين امرى است كه در سرشت آدمى نهفته و در غريزه بشر آفريده شده است، چنان كه وقتى مردم كسى را ببينند كه بر لب پرتگاه ايستاده و از آنجا در ميان آبى ژرف افتاده و شنا هم بلد نيست، به حسب طبع بشرى خود بر او سخت رحمت آورند و بسا كه گروهى خود را براى نجات او در آب افكنند و هيچ پاداشى هم اعم از مال يا تشكر يا ثواب اخروى از او چشم نداشته باشند و بسا كه برخى از آنان اصلا به آخرت هم ايمان نداشته باشند ولى طبق مهر بشرى به نجات او برخيزند، و گويا هر كدام خود را به جاى او مى گذارند و مى پندارند كه خود در حال غرق شدنند و همان گونه كه انتظار نجات خود را دارند خود نيز صرفا به جهت حس نوع دوستى به نجات كسى كه در اين حال سخت گرفتار آمده است بر مىخيزند.
و هم چنين اگر پادشاهى به مردم يكى از شهرهاى خود سخت ستم كند مردم آن شهر نسبت به يكديگر تعصب مىورزند و در صدد انتقام از آن پادشاه و دشمنى با وى بر مى آيند، و اگر در ميان آنان مردى گران قدر و جليل الشأن باشد كه پادشاه به ويژه بر او بيش از ديگران ستم كند و اموال و زمينهاى زراعتى او را بگيرد و فرزندان و خانواده اش را به قتل رساند مردم بيشتر به او روى آورده و در كنار او گرد مى آيند و هر چه بيشتر نزد او جمع مى شوند، زيرا طبيعت بشرى به ناچار و بى اختيار گرايش به چنين چيزى دارد و انسان نمى تواند از اين گرايش
خوددارى نمايد. (1) 39 - ابن ابى الحديد در جايى ديگر از همين استاد خود ابو جعفر نقيب پس از يك سخن طولانى چنين نقل مى كند:
و اما على عليه السلام در كوفه كشته شد پس از آن كه شربت تلخ مشكلات را سركشيد و آرزوى مرگ نمود، و اگر ضربت ابن ملجم به تأخير مى افتاد آن حضرت از شدت غم واندوه جان مى داد. سپس دو فرزندش يكى با سم و ديگرى با شمشير كشته شدند و پسران ديگرش به همراه برادر در سرزمين كربلا به شهادت رسيدند و زنان شان را بر شتران بى جهاز سوار نموده و به اسارت به شام بردند، و پس از آن فرزندان و بازماندگان شان چندان با قتل و دار و آوارگى در شهرها و بى حرمتى و زندان و شكنجه روبرو شدند كه زبان از وصف حقيقت آن عاجز است... (2) 40 - و نيز از وى نقل كرده است كه گويد: بدان كه همه خونهايى را كه رسول خدا صلى الله عليه و آله و سلم با شمشير على عليه السلام و ديگران بر زمين ريخت، عربها پس از آن حضرت همه آن خونها را تنها به گردن على بن ابى طالب عليه السلام انداختند، زيرا در شرع و سنت آنها در ميان خاندان پيامبر صلى الله عليه و آله و سلم جز على عليه السلام كسى شايسته آن نبود كه آن خونها را به گردن او اندازند، و اين عادت عربهاست كه چون از آنان كشته شوند خون آنها را از قاتل شان طلب كنند و اگر قاتل بميرد يا دسترسى به او نداشته باشند و نتوانند از او خون خواهى كنند سراغ نزديكترين فرد به او از خاندان
وى مى روند...
به او گفتم: من از على عليه السلام درشگفتم كه چگونه پس از رسول خدا صلى الله عليه و آله و سلم در اين مدت طولانى (25 سال) با آن همه كينه ها كه از او به دل داشتند در داخل خانه اش ترور نشد و غافلانه به قتل نرسيد؟!
ابو جعفر گفت: اگر آن حضرت راه فروتنى پيش نمى گرفت و سر تسليم فرود نمى آورد بى شك كشته مى شد، ولى او خود را پنهان داشت و كنار كشيد و سرگرم عبادت و نماز و نظر در قرآن گرديد و از آن روش و هيئت نخستين بيرون شد و دست از آن شعار برداشت و شمشير را فراموش كرد، و مانند سلحشورى شد كه توبه كرده و سر به بيابان نهاده يا در كوهى به رهبانيت پرداخته است...
از اين رو دست از او كشيده و از وى ساكت ماندند، و عرب نمى توانست بر او بشورد مگر با موافقت حكومت وقت و جلب نظر باطنى او، و چون واليان امر انگيزه اى براى كشتن او نداشتند دست از او باز داشتند و اگر غير اين بود بى ترديد او را به قتل مى رساندند، و او پس از پناه بردن به پناه گاهى استوار جان سالم به در برد. (1) من گفتم: آيا داستانى كه درباره خالد گويند درست است (كه اولى وى را مأمور ساخته بود كه در نماز گردن على عليه السلام را بزند ولى بعد پشيمان شد و او را هنگام سلام نماز از اين كار بازداشت؟) ابو جعفر گفت: گروهى از علويان آن را
مى گويند. سپس گفت: نقل است كه مردى نزد زفربن هذيل دوست ابو حنيفه آمد و از او درباره اين فتواى ابو حنيفه پرسيد كه مى توان به چيزى غير از سلام دادن از نماز بيرون شد مانند سخن گفتن و كار بسيار منافى با نماز انجام دادن يا حدثى كردن. هذيل گفت: اين جايز است، زيرا اولى در تشهد خود گفت آنچه گفت (1)... (2) 41 - امام صادق عليه السلام فرمود: شبى كه رسول خدا صلى الله عليه و آله و سلم را به آسمان سير دادند به حضرتش گفتند: خداى متعال تو را در سه مورد آزمايش مى كند تا ببيند چگونه صبر توانى كرد. پيامبر صلى الله عليه و آله و سلم عرض كرد: پروردگارا، تسليم فرمان توام و جز به نيروى تو صبر نتوانم داشت، اين چيزها كدام است؟ گفتند:
اول گرسنگى و ايثار نيازمندان بر خود و خانواده خودت. گفت: پروردگارا، پذيرفتم و رضا دادم و تسليم هستم و توفيق و صبر از توست.
دوم تكذيب و ترس شديد (از سوى دشمنان) و جان بازى در جنگ با كافران با مال و جان، و صبر بر آزار آنان و آزار منافقان و درد و جراحت در جنگ.
گفت: پروردگارا، پذيرفتم و رضا دادم و تسليم هستم و توفيق و صبر از توست.
سوم قتل و كشتارى كه خاندان تو پس از تو بدان گرفتار مى آيند، اما برادرت على از امت تو ناسزا و درشتى و سرزنش و محروميت و انكار و ستم مى بيند و سر انجام به شهادت مى رسد. گفت: پروردگارا. پذيرفتم و رضا دادم و تسليم هستم و توفيق و صبر از توست. گفتند: و اما دخترت مورد ستم و محروميت واقع مى شود و حقش را كه تو به او دادى به زور مى گيرند و او را با آن كه آبستن است مى زنند و بدون اجازه وارد بر او و بر حريم و منزلش مى شوند، و بى حرمتى به او
مى رسد و مدافعى نمى يابد و بچه اش را از آن زدن سقط مى كند و از شدت همان ضرب جان مىسپارد. (1) پيامبر صلى الله عليه و آله و سلم گويد: گفتم: انا لله وانا اليه راجعون، پروردگارا، پذيرفتم و تسليم هستم و توفيق و صبر از توست. گفتند: و تو را از آن دختر به همسرى برادرت دو فرزند است كه يكى از مكر و حيله مى كشند و
پروردگارا، پذيرفتم و تسليم هستم و توفيق و صبر از توست. گفتند: و تو را از آن دختر به همسرى برادرت دو فرزند است كه يكى را به مكر و حيله مى كشند و بدنش را برهنه مى كنند و شمشير و نيزه بر او مى زنند، و همه اين كارها را امت تو با او مى كنند. گفتم: پروردگارا، پذيرفتم و تسليم هستم، انا لله وانا اليه راجعون... (1) 42 - ام سلمه بر فاطمه عليها السلام وارد شد و گفت: اى دختر رسول خدا، شب را چگونه به صبح آوردى؟ فرمود: شب را ميان غم واندوه به صبح آوردم به خاطر از دست دادن پيامبر و مظلوميت وصى، به خدا سوگند پرده حرمت او را دريدند، كسى كه امامتش بر خلاف شريعت الهى در تنزيل و سنت پيامبر صلى الله عليه و آله و سلم در تأويل غصب گرديد و به زور از او ربوده شد، آرى اينها همه از روى كينه هاى جنگ بدر و انتقام خونهاى ريخته شده در احد به دست او بود (2) كه دلهاى پر نفاق در خود نهفته بود... (3) 5 - مظلوميت امام على عليه السلام پس از شهادت از بزرگترين مصائب و سخت ترين مظلوميتهاى آن حضرت اين بود كه منابر در شرق و غرب مملكت اسلامى در طول چهل سال بلكه بيشتر محل ناسزاگويى و لعن و دشنام و بدگويى و اهانت به آن حضرت گرديده بود:
43 - ياقوت حموى در معجم البلدان در كلمه (سجستان) گويد: على بن ابى طالب رضى الله عنه بر منابر شرق و غرب لعن مى شد اما جز يك بار بيشتر بر منبر اين شهر لعن نشد، و اهل آنجا در برابر بنى اميه مقاومت كردند علاوه آن كه در عهد خود نگذاشتند كه احدى بر روى منبرشان لعن شود... و كدام شرافتى از اين بزرگتر كه از لعن برادر رسول خدا صلى الله عليه و آله و سلم بر بالاى منبر خوددارى كردند با آن كه
آن حضرت در بالاى منابر حرم مكه و مدينه لعن مى شد (1)؟!
و خفاجى چه خوب سروده است:
اعلى المنابر تعلنون بسبه * وبسيفه نصبت لكم اعوادها؟! (2) (آيا بر بالاى منبرها آشكارا او را ناسزا مى گوييد با آن كه چوبهاى همين منبرها با شمشير او براى شما برپاست)؟!
44 - علامه امينى رحمه الله گويد: و لعن و ناسزا گويى سنت جاريه اى شد و در روزگار امويان هفتاد هزار منبر بر پا شد كه بر همه آنها اميرمؤمنان را لعن مى كردند، و اين را مانند عقيده اى راسخ يا فريضه اى ثابت يا سنتى قابل پيروى مى دانستند كه با ذوق و شوق كامل در آن رغبت مى ورزيدند. (3) 45 - ابن ابى الحديد ويد: گويد رسول خدا صلى الله عليه و آله و سلم به معاويه فرمود: اى معاويه، تو بدعت را سنت و زشت را نيكو خواهى دانست، خوراكت بسيار و ستمت بزرگ است. (4) 46 - اميرمؤمنان عليه السلام فرمود: آگاه باشيد كه پس از من مردى گلو گشاد و شكم بر آمده بر شما حكومت خواهد كرد كه هر چه مى يابد مى خورد و باز هم چشم و دلش مى دود. پس او را بكشيد ولى نخواهيد كشت. هش داريد كه او به همين زودى شما را به ناسزا و بيزارى از من وا مى دارد، اما ناسزا را بگوييد، زيرا مايه پاكيزگى من و نجات شماست، اما از من بيزارى نجوييد، زيرا من بر فطرت اسلام به دنيا آمده و به ايمان و هجرت از ديگران پيشى گرفته ام. (5)
47 - ابن ابى الحديد گويد: معاويه مردم عراق و شام و سرزمين هاى ديگر را به دشنام و بيزارى از على عليه السلام وا داشت و به همين روش بر منابر اسلام خطبه خواند، و اين در روزگار بنى اميه سنتى شد تا آن كه عمر بن عبد العزيز به حكومت رسيد و اين بدعت را برداشت.
شيخ ما ابوعثمان جاحظ آورده است: معاويه در پايان خطبه نماز جمعه مى گفت: (خداوندا، ابو تراب از دين تو منحرف شده، و راه تو را مسدود كرده است، پس او را سخت لعنت كن و به عذابى دردناك گرفتار ساز). اين مطلب را به سراسر كشورهاى اسلامى نوشت، و به اين كلمات تا خلافت عمر بن عبد العزيز اشاره مى رفت.
و نيز ابوعثمان گفته است: هنگامى كه هشام بن عبد الملك به حج رفت در موسم حج خطبه خواند، پس مردى برخاست و گفت: اى اميرمؤمنان، امروز روزى است كه خلفا لعن ابو تراب را در آن مستحب مى دانستند! هشام گفت:
ساكت باش كه ما براى اين كار نيامده ايم.
مبرد در (كامل) گفته است: خالدبن عبد الله قسرى در روزگارى كه در خلافت هشام امير عراق بود على عليه السلام را بر بالاى منبر لعن مى كرد و مى گفت: (خداوندا، على بن ابى طالب بن عبد المطلب بن هاشم، داماد و همسر دختر رسول خدا و پدر حسن و حسين را لعنت كن). سپس به مردم رو كرده مى گفت: آيا نام او را درست و كامل بيان كردم؟!
و نيز ابوعثمان روايت نموده: گروهى از بنى اميه به معاويه گفتند: اى اميرمؤمنان، تو به آرزويت رسيده اى، چه بهتر كه ديگر دست از لعن اين مرد بردارى! معاويه گفت: نه، به خدا سوگند دست بر ندارم تا بر اين كار كودكان بزرگ شوند و بزرگان پير گردند و هيچ گوينده اى فضيلتى را از او ياد نكند...
و سيره نويسان روايت كرده اند كه و ليد بن عبد الملك در روزگار خلافت خود
اين چنين از على عليه السلام ياد كرد: (لعنه الله - والله را به غلط الله گفت - او دزد پسر دزد بود). مردم از غلط او در كلمه اى كه هيچ كس غلط نمى گويد و از اين كه حضرتش را به دزدى نسبت داد تعجب نموده گفتند: نمى دانيم كدام يك شگفت آورتر است؟! و وليد اشتباه زبانى فراوان داشت.
و مغيرة بن شعبه كه در آن روزگار از سوى معاويه امير كوفه بود، حجر بن عدى را دستور داد كه در ميان مردم برخيزد وعلى عليه السلام را لعنت كند. حجر نپذيرفت و مغيره او را تهديد كرد. حجر برخاست و گفت: اى مردم، امير شما مرا دستور داده كه على را لعن كنم، پس او را لعنت كنيد. مردم كوفه گفتند: خدا او را لعنت كند. و منظور حجر از (او) مغيره بود...
و حجاج - لعنه الله - على عليه السلام را لعن مى كرد و ديگران را نيز به آن وا مى داشت.
روزى در حالى كه سواره مى رفت كسى راه بر او گرفت و گفت: اى امير، خانواده ام مرا عاق كرده و نامم را على نهاده اند، نام مرا تغيير ده وصله اى به من ده كه مرا بسنده باشد زيرا كه من مردى فقيرم. حجاج گفت: به خاطر ظرافتى كه در اين باره به كار بردى تو را فلان ناميدم و فلان كار را به تو سپردم، برو تحويل بگير.
وابن كلبى از پدرش از عبد الرحمن بن سائب روايت كرده كه گفت: روزى حجاج به عبد الله بن هانى - كه مردى بود از بنى اود كه طايفه اى از قحطان بودند، و از بزرگان قوم خود بود و در همه جنگها با حجاج شركت داشت و از ياران و شيعيان او به شمار مى رفت - گفت: به خدا سوگند من هنوز پاداش تو را نداده ام.
سپس نزد اسماء بن خارجه بزرگ بنى فزاره فرستاد كه دخترت را به همسرى عبد الله بن هانى درآر، وى گفت: نه، به خدا سوگند چنين نكنم و كرامتى نزد من ندارد. حجاج تازيانه طلبيد. وقتى اسماء شكنجه را به چشم ديد گفت: آرى، او را همسر مى دهم. آن گاه نزد سعيد بن قيس همدانى رئيس يمامه فرستاد كه
دخترت را به همسرى عبد الله بن اود درآر، او گفت: اود كيست؟ نه، به خدا سوگند او را همسر ندهم و كرامتى ندارد. حجاج گفت: شمشير بياوريد! وى گفت: مرا رها كن تا با خانواده ام مشورت كنم، با آنان مشورت نموده، گفتند: او را همسر ده و خود را گرفتار اين فاسق مساز، او هم چنين كرد.
حجاج به عبد الله گفت: من دختر بزرگ قبيله فزاره و دختر بزرگ قبيله همدان و بزرگ كهلان را به همسرى تو آوردم در صورتى كه اودى در كار نبود. عبد الله گفت: خدا امير را به صلاح دارد، اين را مگوييد، زيرا ما مناقبى داريم كه احدى از عرب ندارد. حجاج گفت: آنها چيست؟ عبد الله گفت: أمير المؤمنين عبد الملك هيچ گاه در اجتماع ما سب نشده است. گفت: به خدا اين منقبتى است. عبد الله گفت: و در جنگ صفين هفتاد مرد از ما همراه أمير المؤمنين معاويه بود و يك نفر هم از ما با ابو تراب نبود و او به خدا سوگند تا آنجا كه من مى دانم مرد بدى بود. حجاج گفت: اين هم به خدا منقبتى است. عبد الله گفت: زنانى از ما بودند كه نذر كردند اگر حسين بن على كشته شود هر كدام ده شتر بكشند و چنين كردند.
گفت: اين هم به خدا منقبتى است. عبد الله گفت: و هيچ مردى از ما نيست كه ناسزا و لعن على را بر او عرضه كنند جز آن كه چنان كند و حتى دو فرزندش حسن و حسين و مادرشان فاطمه را هم بيفزايد. حجاج گفت: اين هم به خدا منقبتى است. (1) 48 - علامه كراجكى گويد: در سرزمين شام گروههايى به نام بنوسراويل، بنوالسرج، بنوسنان بنوملحى، بنومكبرى، بنوطشتى، بنوقضيبى وبنو درجا هستند.
بنوسراويل اولاد كسى هستند كه لباس حسين عليه السلام را ربود.
بنوسرج اولاد كسانى هستند كه اسبهاى خود را براى كوبيدن بدن حسين عليه السلام
زين كردند، و برخى از اين اسبها به مصر رسيد، مصريان نعلهاى آنها را كندند و براى تبرك به در خانه ها آويختند، و اين سنتى شد حتى اكثر آنان عمدا چيزهايى به شكل نعل مى ساختند و به در خانه هاى خود مى آويختند. (1) بنوسنان اولاد كسى هستند كه سر حسين عليه السلام را با نيزه حمل مى كرده است.
بنومكبرى اولاد كسى هستند كه پشت سر امام حسين عليه السلام صدا به تكبير بر مى داشت، و شاعر در اين زمينه گويد:
ويكبرون بأن قتلت وإنما * قتلوا بك التكبير والتهليلا (آنان براى كشته شدن تو تكبير گفتند در حالى كه با كشتن تو تكبير و تهليل را نيز كشتند).
بنوطشتى اولاد كسى هستند كه طشتى را كه سر مبارك حسين عليه السلام در آن بود در دمشق با بنى ملحى حمل مى كرد.
بنوقضيبى اولاد كسى هستند كه براى يزيد ملعون چوب دستى آورد تا بر دندانهاى حسين عليه السلام بزند.
بنو درجا اولاد كسى هستند كه سر مبارك حسين عليه السلام را در راه جيرون نهاد. (2) 49 - محدث قمى رحمه الله گويد: امام باقر عليه السلام فرمود: چهار مسجد را در كوفه به شادى كشتن حسين عليه السلام تعمير وبازسازى كردند: مسجد اشعث، مسجد جرير، مسجد سماك، مسجد شبث بن ربعى، كه خدا همه آنها را لعنت كند. (3) 50 - عارف صمدانى مولى عبد الصمد همدانى رحمه الله گويد: چون نوبت حكومت به عمر بن عبد العزيز رسيد درباره معاويه و فرزندانش و اين كه على عليه السلام را لعن
مى كرد و اولاد آن حضرت را به ناحق مى كشت، انديشيد. يك روز صبح وزيران را حاضر كرد و گفت: ديشب به خواب ديدم كه هلاكت خاندان ابى سفيان در مخالفت شان با خاندان پيامبر است و به خاطرم رسيد كه لعن آنها را از ميان بردارم. وزيران گفتند: رأى، رأى امير است.
چون روز جمعه به منبر رفت يك نفر ثروتمند ذمى برخاست و دختر او را خواستگارى نمود. عمر گفت: تو نزد ما كافرى و دختران ما بر كافر حلال نيستند.
ذمى گفت: پس چرا پيامبرتان دختر خود فاطمه را به مرد كافرى چون على بن ابى طالب داد؟ عمر فرياد زد كه چه كسى گفته على كافر است؟ ذمى گفت: اگر على كافر نبود پس چرا او را لعن مى كنيد؟
عمر شرمنده شد و از منبر فرود آمد و به قاضيان شهرهاى اسلامى نوشت كه أمير المؤمنين عمر بن عبد العزيز لعن على را از ميان برداشت، زيرا اين كار بدعت و گمراهى بوده است.
و نيز پانصد نفر از افسران شجاع را دستور داد كه در جمعه ديگرى در زير لباس اسلحه پوشيدند و خود به منبر بالا رفت، و عادت خطيبان آن بود كه در پايان خطبه آن حضرت را لعن مى كردند، او چون از خطبه فارغ شد به جاى لعن اين آيه را خواند: ان الله يأمر بالعدل والأحسان... (1) (خداوند به عدالت و نيكوكارى و پرداخت حق خويشاوند فرمان مى دهد و از كارهاى زشت و ناپسند و ستم باز مىدارد، خداوند شما را پند مى دهد، باشد كه پند پذيريد)، و از منبر فرود آمد.
مردم از اطراف مسجد فرياد برآوردند كه أمير المؤمنين كافر شده، و بر او حمله كردند تا او را به قتل رسانند، عمر افسران را صدا زد و آنان شمشير
بركشيدند و او را از چنگ مردم نجات دادند وعمر به همراهى و يارى افسران به قصر خود پناه برد، و از آن پس خواندن اين آيه در آخر خطبه سنت شد. و مردم پراكنده شدند در حالى كه مى گفتند: سنت تغيير يافت، سنت دگرگون شد!... (1) 51 - ابو الحسن سيد رضى رحمه الله در اشعار خود گويد:
يا ابن عبد العزيز لوبكت العين * فتى من امية لبكيتك غير أنى أقول إنك قد طبت * وإن لم يطب ولم يزك بيتك أنت نزهتنا عن السب و * القذف فلو أمكن الجزاء جزيتك ولو أنى رأيت قبرك لاستحييت * من أن أرى وما حييتك وعجيب أنى قليت بنى * مروان طرا وأننى ماقليتك دير سمعان لا أغبك غيث * خيرميت من آل مروان ميتك (اى پسر عبد العزيز، اگر بنا باشد چشمى بر جوانمردى از بنى اميه بگريد چشم من بر تو مىگريد).
(و گويم: تو مرد پاكيزه اى بودى گرچه خاندانت پاك و پاكيزه نبودند).
(تو بودى كه ما را از ناسزاگويى و دشنام پيراسته نمودى. و اگر پاداشى ممكن باشد من تو را پاداش مى دهم).
(و اگر قبر تو را ببينم از ديدن آن شرم مى كنم ولى از خود تو شرم نمى كنم).
(و شگفتا كه من همه بنى مروان را دشمن مى دارم ولى تو را دشمن نمى دارم).
(اى ديرسمعان هيچ گاه بارانت قطع مباد كه بهترين مردگان از آل مروان در دل تو نهفته است). (2) 52 - مسعودى گويد: يكى از اهل اخبار گويد كه وى به مردى از زعماى شام
و انديشمندان و خردمندان ايشان گفت: اين ابو تراب كه خطيب بر بالاى منبر لعنش مى كند كيست؟ گفت: فكر مى كنم يكى از دزدان فتنه انگيز باشد. (1) 53 - نصربن مزاحم گويد: جوانى به سوى ياران على عليه السلام بيرون شد و اين اشعار مى خواند:
أنا ابن أرباب الملوك غسان * والدائن اليوم بدين غسان أنبأنا أقوامنا بما كان * أن عليا قتل ابن عفان (من فرزند شاهان غسان هستم و امروز مى خواهم دين غسان را پس بگيرم).
(اقوام ما حوادث را به ما خبر داده اند كه على پسر عفان (يعنى عثمان) را كشته است).
آن گاه حمله كرد و پيوسته شمشير مى زد وعلى عليه السلام را لعن مى كرد و دشنام و ناسزا مى گفت و در نكوهش او اغراق مى نمود. هاشم بن عتبه به او گفت: اين سخن دشمنى به دنبال دارد و پس از اين جنگ حسابى در كار است، پس از خدا بترس، كه تو به سوى پروردگارت باز خواهى گشت و او تو را از اين موقف و آنچه مقصود توست بازخواست خواهد كرد. جوان گفت: من از آن رو با شما مى جنگم كه رهبر شما چنان كه به من گفته اند نماز نمى خواند وشما نيز نماز نمى خوانيد، و از آن رو با شما مى جنگم كه رهبر شما خليفه ما را كشته وشما نيز او را بر اين كار يارى داده ايد! (2) 54 - ابن ابى الحديد گويد: چون حكومت ابو العباس سفاح پا گرفت ده تن از اميران شام به نزد او آمده و به خدا و طلاق زنان و سوگندهاى بيعت قسم ياد كردند كه تا هنگام كشته شدن مروان (آخرين خليفه اموى) نمى دانستند كه
رسول خدا صلى الله عليه و آله و سلم خانواده و خويشانى جز بنى اميه دارد!
و ابوالحسن مدائنى روايت كرده كه مردى برايم گفت: من در شام بودم و نشنيدم كه كسى ديگرى را به نام على يا حسن يا حسين بنامد يا صدا بزند، و تنها نامهاى معاويه و وليد و يزيد را مى شنيدم، تا آن كه به مردى رسيدم و از او آبى طلب كردم و او صدا مى زد: اى على، اى حسن اى حسين گفتم: اى مرد، شاميان از اين گونه نامها ندارند! گفت: راست مى گويى، آنان فرزندان خود را به نامهاى خلفا مى نامند و چون فرزند خود را لعن كنند يا دشنام دهند در واقع خلفا را لعن كرده اند، و من براى آن كه خلفا را دشنام ندهم فرزندان خود را به نامهاى دشمنان خدا ناميده ام كه هر گاه يكى از آنها را دشنام دهم يا لعن كنم دشمنان خدا را لعن كرده باشم. (1) 55 - و نيز گويد: عمر بن عبد العزيز رضى الله عنه گويد: كودكى بودم و نزد يكى از اولاد عتبة بن مسعود قرآن مى خواندم، روزى سرگرم بازى با كودكان ديگر بودم وعلى را لعن مى كرديم، استاد را خوش نيامد و داخل مسجد شد. من كودكان را رها كرده و نزد او رفتم تا درسم را بر او بخوانم. تا مرا ديد به نماز برخاست و نماز را طول داد مانند كسى كه مى خواهد به من بىاعتنايى كند و من آن حال را احساس كردم. چون از نماز فارغ شد در صورت من چهره دركشيد، گفتم: چرا شيخ چنين مى كند؟ گفت: پسركم، تو بودى كه امروز على را لعن مى كردى؟ گفتم: آرى، گفت: از آن موقعى كه خداوند از اهل بدر راضى شد كى دانسته اى كه بر آنان خشم گرفته است؟ گفتم: پدر جان، مگر على از اهل بدر بوده است؟ گفت: واى بر تو، مگر همه بدر جز براى او بوده است؟ (جنگ بدر به دست او اداره شده است). گفتم: ديگر لعن نمى كنم. گفت: تو را به خدا ديگر چنين نمى كنى؟
گفتم: آرى، و از آن پس ديگر او را لعن نكردم.
و باز عمر گفت: هنگامى كه پدرم امير مدينه بود و در روز جمعه خطبه مى خواند من هم شركت مى كردم و زير منبر مى نشستم، مى ديدم كه پدرم با زبان فصيح خطبه مى خواند ولى همين كه به لعن على عليه السلام مى رسد زبانش بند مى آيد و به لكنت مى افتد به قدرى كه تنها خدا مى داند، و من از اين امر تعجب مى كردم.
روزى به او گفتم: پدر جان، تو زبان آورترين و سخنورترين مردم هستى، چه مى شود كه روز اجتماع مردم شيواترين خطيبانى ولى چون به جاى لعن اين مرد مى رسى لكنت پيدا مى كنى و زبانت بند مى آيد؟
گفت: پسركم، اين مردم شام و جاهاى ديگر كه پاى منبر ما مى بينى اگر از فضيلت اين مرد آنچه را كه پدرت مى داند مى دانستند هيچ يك از آنها پيرو ما نمى گشت! اين سخن وى در دلم نشست و سخنى هم كه معلم در كودكى به من گفته بود به خاطر آوردم، همان جا با خدا عهد كردم كه اگر بهره اى از حكومت يابم اين بدعت را تغيير دهم، و چون خداوند بر من منت نهاد و مرا به خلافت رسانيد آن را ساقط كردم و به جاى آن اين آيه را نهادم: ان الله يأمر بالعدل و الاحسان... (1) و اين دستور را به همه شهرها نوشتم و اين خود سنتى شد. (2) 56 - در تجارب السلف گويد: و هفتاد نفر از بزرگان دمشق به طلاق و آزاد كردن بنده و حج سوگند ياد كردند كه ما پيامبرى جز يزيد نمى شناختيم. آن گاه از زين العابدين عليه السلام معذرت خواستند و گريه و زارى نمودند و حضرت همه را بخشيد. (3)
6 - مظلوميت امام عليه السلام از سوى برخى همسران پيامبر صلى الله عليه و آله و سلم 57 - شيخ مفيد رحمه الله گويد: چون خبر ورود اميرمؤمنان عليه السلام به ذى قار به عايشه رسيد، وى به حفصه دختر عمر نامه اى بدين مضمون نوشت: (اما بعد، چون ما به بصره رسيديم على هم در ذى قار فرود آمده است، و خدا گردن او را بشكند بسان تخم مرغى كه بر روى سنگ بشكند، او مانند شترى است كه اگر پيش آيد نحر شود و اگر پس رود پى شود).
چون نامه به دست حفصه رسيد خوشحال شد و كودكان قبيله هاى تيم و عدى را فراخواند و به كنيزانش دايره هايى داد و دستور داد دايره بزنند و اين ترانه بخوانند: (چه خبر؟ چه خبر؟ على در ذى قار مثل شترى است كه اگر پيش آيد نحر شود و اگر پس رود پى شود).
خبر جمع شدن زنان بر ناسزاگويى به اميرمؤمنان و شادى از نامه اى كه از عايشه به دستشان رسيده به گوش ام سلمه - رضى الله عنها - رسيد، وى گريست و گفت: لباسم را بدهيد تا به نزد آنان روم و تنبيهشان كنم. ام كلثوم دختر اميرمؤمنان عليه السلام گفت: من به جاى تو مى روم زيرا از تو بدين كار واردترم. آن گاه لباس پوشيد و به طور ناشناس و آرام در ميان كنيزان خود كه همه به آرامى و حيا راه مى رفتند آمد و به عنوان يكى از تماشاچيان بر آنان وارد شد، و چون بيهودگى و نابخردى آنان را ديد نقاب برداشت و چهره خود به آنان بنمود، آن گاه به حفصه گفت: اگر اينك تو و خواهرت بر ضد اميرمؤمنان عليه السلام همدست شده ايد پيش از اين نيز بر ضد برادرش رسول خدا صلى الله عليه و سلم همدست شديد و خداوند آيه اى درباره شما نازل كرد، (1) و خدا در پس جنگ شما قرار دارد و از
آن آگاه است. حفصه اظهار شرمندگى كرد و گفت: آنان به نادانى چنين كردند، و فورا آنان را پراكنده ساخت. (1) 7 - مظلوميت امام عليه السلام در مخفى بودن قبرش 58 - در مظلوميت آن حضرت همين بس كه وصيت فرمود قبر او را از مسلمانان مخفى بدارند مبادا خوارج - كه لعنت خدا بر آنان باد - پرده حرمت او بدرند، با آن كه او اميرمؤمنان و آقاى مسلمانان و پيش قدم ترين آنان در اسلام بود، و قبر حضرتش پيوسته مخفى بود تا زمان هارون عباسى كه موضع قبر آشكار
گشت و داستان آن مشهور است.
آثار دفاع از حريم اهل بيت عليهم السلام 59 - ما اين فصل را به نقل يك خبر كه از آثار دفاع از حريم اهل بيت عليهم السلام و يارى آنان در مظلوميت شان پرده بر مى دارد به پايان مى بريم.
علامه مجلسى رحمه الله گويد: از ابو الحسن داود بكرى روايت است كه گفت: از على بن دعبل بن على خزاعى شنيدم كه مى گفت: چون هنگام وفات پدرم فرا رسيد رنگش دگرگون شد و زبانش بند آمد و چهره اش سياه گشت و به همين سبب نزديك بود كه من دست از مذهب او بردارم، اما پس از سه روز او را در خواب ديدم كه لباسى سفيد و كلاهى سفيد پوشيده بود. پرسيدم: پدر جان!
خداوند با تو چه كرد؟ گفت: پسرم! اين كه ديدى چهره ام سياه شد و زبانم بند آمد به جهت آن بود كه در دنيا شراب مى خوردم، و از آن به بعد پيوسته سياه رو بودم تا رسول خدا صلى الله عليه و آله و سلم را ملاقات كردم كه لباسى سفيد و كلاهى سفيد به تن داشت و به من فرمود: تو دعبلى؟ گفتم: آرى اى رسول خدا. فرمود: شعرى را كه درباره اولاد من سروده اى بخوان. من اين اشعار را خواندم:
لااضحك الله سن الدهر ان ضحكت * [يوما] وآل احمد مظلومون قدقهروا مشردون نفوا عن عقر دارهم * كأنهم قد جنوا ما ليس يغتفر (خداوند دندان روزگار را به خنده نمايان نسازد اگر بخواهد روزى بخندد در حالى كه خاندان احمد صلى الله عليه و آله و سلم مظلوم و مقهور باشند).
(همه آنها آواره و تبعيد از ميان خانه هاى خود شدند، گويى دست به جنايتى نابخشودنى آلوده اند).
پيامبر صلى الله عليه و آله و سلم به من فرمود: احسنت، و مرا شفاعت كرد و لباس خود را به من
داد و با اشاره به لباسش گفت: آن همين لباس است. (1) 8 - مظلوميت آن حضرت از ناحيه جهل و نادانى و عناد مردم اين ابى الحديد گويد: عجيب ترين و شگفت ترين كار روزگار - گرچه همه كارهايش شگفت است - آن است كه كار على عليه السلام به جايى رسيده كه همتاى معاويه قرار مى گيرد و ميان آنان نامه رد و بدل مى شود. (2) در خبر است كه چون معاويه بنا بر مخالفت با امام اميرمؤمنان عليه السلام نهاد، خواست شاميان را آزمايش كند، عمروعاص به او گفت كه به مردم دستور دهد تا كدو را سر ببرند، اگر اطاعت كردند معلوم مى شود معاويه مى تواند بر آنان حكومت كند و اگر نه نمى تواند. معاويه همين دستور را داد و آنان اطاعت كردند، و اين يك بدعت اموى شد. (3) در زمينه سر بريدن كدو از اميرمؤمنان عليه السلام سؤال شد كه آيا بايد كدو را سر بريد؟ فرمود: كدو را سر نمى برند، آن را بخوريد و سر نبريد و مبادا شيطان عقل شما را بربايد. (4) ابو اسحاق ارجائى گويد: امام صادق عليه السلام فرمود: آيا مى دانى چرا شما را فرموده اند كه بر خلاف قول عامه عمل كنيد؟ گفتم: نمى دانم. فرمود: على عليه السلام هيچ امر دينى را انجام نمى داد جز آن كه عامه بر خلاف او عمل مى كردند تا امر ولايت او را ابطال كنند، آنان از آن حضرت از چيزى كه نمى دانستند پرسش مى كردند، و چون حضرت نظر خود را اعلام مى فرمود آنان از نزد خود ضدى براى آن (هامش) * (1) - بحار الانوار 49 / 241.
(2) - سفينة البحار 2 / 332، ماده علا.
(3) - حاشيه وسائل الشيعة 17 / 160.
(4) - وسائل الشيعة 17 / 160. (*)
مى تراشيدند تا مطلب را بر مردم مشتبه سازند. (1) از ابو حنيفه نقل است كه گفت: من با امام صادق عليه السلام (بن جعفر) در هر گفتار وى مخالفت كردم جز آن كه نمى دانم در ركوع و سجود چشمان خود را مى بندد يا باز مى گذارد. (2) روى همين جهت است كه مخالفت با عامه از مرجحات روايات است. شيخ انصارى رحمه الله گويد: دوم از مرجحات آن است كه رشد و راه درست در خلاف آنان است چنان كه در روايات چندى بدان تصريح گرديده است. در روايت على بن اسباط آمده: به حضرت رضا عليه السلام گفتم: مسأله اى پيش مى آيد كه ناچار بايد حكم آن را بدانم ولى در شهرى كه هستم از دوستان شما كسى نيست كه از او بپرسم. فرمود: نزد فقيه آن شهر برو و از وى بپرس، و چون فتوا داد خلاف آن را عمل كن، زيرا حق در اين مخالفت است.
و در حديث مرسل داود بن حصين (از امام صادق عليه السلام) وارد است كه فرمود:
هر كه با ما موافق است با دشمن ما مخالفت مى ورزد، و هر كه در گفتار و عملى با دشمن ما موافق باشد از ما نيست و ما هم از او نيستيم.
و در روايت حسين بن خالد است كه: شيعيان ما تسليم امر ما هستند، و به قول ما عمل مى كنند، و با دشمنان ما مخالفت مىورزند، هر كه چنين نباشد از ما نيست، و حال آنان حال يهود است كه از رسول خدا صلى الله عليه و آله و سلم درباره آنان دستور رسيده كه: تا مىتوانيد با آنان مخالفت ورزيد. (3) محمود بن عمر زمخشرى كه او را جار الله (همسايه خدا، پناهنده به خدا) خوانند بنگر كه چگونه بر امام على عليه السلام جور نموده و از راه راست منحرف
گشته است! وى در تفسير كشاف در ذيل آيه فاذا فرغت فانصب، والى ربك فارغب (1) گويد: يكى از بدعتها آن است كه از بعضى رافضيان نقل شده كه فانصب را به كسر صاد (فانصب) خوانده، يعنى على را به امامت نصب كن. و اگر اين عقيده رافضى درست باشد ناصبى هم مى تواند آيه را همين گونه بخواند و آن را امر به نصب كه همان بغض و دشمنى با على است بداند!
علامه فيض رحمه الله در پاسخ وى گويد: نصب امام و خليفه پس از تبليغ رسالت يا فراغ از عبادت امرى معقول و خردمندانه بلكه واجب است تا مردم پس از پيامبر در سرگردانى و گمراهى نمانند و لذا درست است كه نصب امام پس از تبليغ رسالت ذكر شود و مترتب بر آن باشد، اما بغض و دشمنى على عليه السلام چه وجهى دارد كه مترتب بر تبليغ رسالت يا عبادت باشد و وجه معقوليت آن چيست؟ به علاوه، كتابهاى عامه پر است از روايات در دوستى پيامبر صلى الله عليه و آله و سلم با على عليه السلام و اين كه آن حضرت در طول مدت حيات خود فضل على عليه السلام را براى مردم اظهار مى داشت، و روايات در اين كه: دوستى او ايمان و دشمنى او كفر است. بنگريد به اين مرد كه لقب جار الله و علامه يافته كه چگونه خداوند چشم بصيرت او را در چنين جايى با چنين سخن ناپسند و ناحقى كور نموده و پرده تعصب بر آن افكنده است! آرى، بى شك ديده هاى سر كور نيست بلكه ديده دلها كه در سينه ها قرار دارد كور است. (2) مؤلف گويد: اى مرد متعصب معاند مضمون اين شعر را در نظر داشته باش كه گويد: (دست از مكارم بردار و در جستجوى آن مرو و در جاى خود بنشين كه تو خورنده اى و پوشنده).
در اينجا خوب است كه سخن ابن ابى الحديد علامه معتزلى را درباره دشمنان اهل بيت عليهم السلام و ناصبيان بياوريم. وى در ذيل اين سخن على عليه السلام: (بى گمان جوان قبيله ثقيب (حجاج بن يوسف) آن فخر فروش هوس ران بر شما مسلط مى شود كه اموال شما را مى خورد و پيه بدنتان را آب مى كند. اى اباوذحه كار خود را بكن)، (1) گويد: مفسران نهج البلاغة پس از سيد رضى رحمه الله داستان وذحه (خنفساء = سوسك) را چند گونه نقل كرده اند...
يكى آن كه: حجاج مبتلا به مرض ابنه بود و سوسك را در محل مذكور مى نهاد تا با حركت خود آنجا را خارش دهد. گفته اند: مبتلاى به اين مرض صد در صد دشمن اهل بيت عليهم السلام است. گويند: نمى گوييم كه هر كه دشمن اهل بيت است مبتلا به اين مرض است بلكه گوييم: هر كه مبتلا به اين مرض است دشمن آنهاست.
گويند: ابوعمر زاهد كه از رجال شيعه هم نيست در امالى و احاديث خود از سيارى از ابوخزيمه كاتب نقل كرده كه گفت: هر كه را كه مبتلا به اين مرض بود بررسى كرديم ديديم ناصبى است. و نيز ابوعمر گفته: عطافى از رجال خود برايم نقل كرد كه گفته اند: از جعفر بن محمد عليهما السلام درباره اين صنف از مردم پرسش شد، فرمود: رحم واژگونه اى است كه به آن درآيند و آن نتواند به ديگرى در آيد. و اين ويژگى هيچ گاه در ولى خدا وجود نداشته و نخواهد داشت و تنها در كافران و فاسقان و دشمن پاكان وجود دارد. ابوجهل عمرو بن هشام مخزومى از اين گروه است و او دشمن ترين مردم با رسول خدا صلى الله عليه و آله و سلم بود. گفته اند: و از همين رو در جنگ بدر عتبة بن ربيعه به او گفت: اى خوشبو كننده مقعد. (1) (هامش) * (1) - نهج البلاغة، خطبه 115.
(2) - شرح نهج البلاغة 7 / 207. (*)
فصل 30 شهادت و وصيت امام على عليه السلام 1 - علامه طبرسى گويد: على عليه السلام شصت و سه سال زندگانى كرد، ده سال پيش از بعثت، و در سن ده سالگى اسلام آورد. و پس از بعثت بيست و سه سال با رسول خدا صلى الله عليه و آله و سلم زندگانى كرد، سيزده سال در مكه پيش از هجرت در امتحان و گرفتارى به سر برد و سنگين ترين بارهاى رسالت آن حضرت را به دوش كشيد، و ده سال پس از هجرت در مدينه در دفاع از حضرتش با مشركان جنگيد و با جان خود او را از شر دشمنان دين نگاه داشت، تا آن كه خداى متعال پيامبر خود را به سوى بهشت انتقال داد و او را به بهشت آسمانى بالا برد، وعلى عليه السلام در آن روز سى و سه ساله بود، و سى سال پس از رسول خدا صلى الله عليه و آله و سلم ماند و ولى امر و وصى او بود، و بيست و چهار سال و چند ماه حق او را از ولايت غصب كردند و او را از تصرف در امور باز داشتند، و آن حضرت در اين دوران با تقيه و مدارا مى زيست، و پنج سال و چند ماه خلافت را به دست گرفت و در اين سالها گرفتار جهاد با منافقان از ناكثين و قاسطين و مارقين (اصحاب جمل و صفين و نهروان) بود چنان كه رسول خدا صلى الله عليه و آله و سلم سيزده سال از روزگار نبوت خود را ممنوع از پياده كردن احكام آن و ترسان و محبوس و فرارى و مطرود بود و نمى توانست با
كافران به جهاد پردازد و از مؤمنان دفاع كند، سپس هجرت كرد و ده سال پس از هجرت با مشركان به جهاد پرداخت و گرفتار منافقان بود تا خداوند او را به سوى خود برد...
آن حضرت در شب بيست و يكم ماه مبارك رمضان سال چهل هجرى با شمشير به قتل رسيد، عبد الرحمن بن ملجم مرادى شقى ترين امت آخر زمان - لعنة الله عليه - در مسجد كوفه او را ضربت زد، بدين قرار كه آن حضرت در شب نوزدهم به مسجد رفت و مردم را براى نماز صبح بيدار مى كرد وابن ملجم ملعون از آغاز شب در كمين حضرتش بود، چون حضرت در مسجد عبورش به او افتاد او كه مطلب خود را پنهان مى داشت و از روى نيرنگ خود را به خواب زده بود ناگهان از جاى جست و ضربتى با شمشير زهر آلود بر فرق مباركش زد. آن حضرت روز نوزدهم و شب و روز بيستم و شب بيست و يكم را تا نزديك ثلث اول شب زنده بود آن گاه به شهادت رسيد و در حالى كه محاسن شريفش به خون سرش رنگين بود مظلومانه به ديدار خداى خود شتافت.
سبب كشتن آن حضرت را داستانى در از است كه اينجا گنجايش ذكر آن را ندارد. حسن و حسين عليهما السلام به امر آن حضرت مراسم غسل و تكفين او را عهده دار شدند و بدن شريفش را به سرزمين غرى در نجف كوفه انتقال دادند و شبانه پيش از سپيده صبح در همان جا به خاك سپرده شد. حسن و حسين و محمد پسران آن حضرت عليهم السلام و عبد الله بن جعفر رضى الله عنه وارد قبر شدند و بنا به وصيت حضرتش اثر قبر پنهان گرديد. اين قبر پيوسته در دولت بنى اميه پنهان بود و كسى بدان راه نمى برد تا آن كه امام صادق عليه السلام در دولت بنى عباس آن را نشان
داد. (1) وصيت امام على عليه السلام در بستر شهادت 2 - هنگامى كه ابن ملجم - كه خدا لعنتش كند - او را ضربت زد حضرتش به حسن و حسين عليهما السلام چنين وصيت فرمود: (شما را به تقواى الهى سفارش مى كنم و اين كه در طلب دنيا برنياييد گرچه دنيا در طلب شما بر آيد، و بر آنچه از دنيا محروم مانديد اندوه و حسرت مبريد، و حق بگوييد، و براى پاداش (اخروى) كار كنيد، و دشمن ظالم و ياور مظلوم باشيد.
شما دو نفر و همه فرزندان و خانواده ام و هر كس را كه اين نامه ام به او مى رسد سفارش مى كنم به تقواى الهى و نظم كارتان و اصلاح ميان خودتان، چرا كه از جدتان صلى الله عليه و آله و سلم شنيدم كه مى فرمود: (اصلاح ميان دو كس از انواع نماز و روزه برتر است.
خدا را خدا را درباره يتيمان در نظر آريد، هر روز به آنان رسيدگى كنيد و حتى يك روز دهان آنان را خالى نگذاريد و مبادا در حضور شما تباه شوند.
خدا را خدا را درباره همسايگان در نظر داريد، كه آنان سخت مورد سفارش پيامبرتان هستند، پيوسته به همسايگان سفارش مى كرد تا آن جا كه پنداشتيم آنان را ارث بر خواهد نمود.
خدا را خدا را درباره قرآن ياد كنيد، مبادا ديگران به عمل به آن بر شما پيشى گيرند.
خدا را خدا را درباره نماز ياد كنيد، كه آن ستون دين شماست.
خدا را خدا را درباره خانه پرودگارتان ياد كنيد تا زنده هستيد آن را خالى
(و خلوت) نگذاريد، كه اگر اين خانه متروك بماند ديگر مهلت نخواهيد يافت.
خدا را خدا را درباره جهاد در راه خدا به مال و جان و زبانتان ياد آريد، و بر شما باد به همبستگى و رسيدگى به يكديگر، و بپرهيزيد از قهر و دشمنى و بريدن از هم. امر به معروف و نهى از منكر را رها نكنيد كه بدانتان بر شما چيره مى شوند، آن گاه دعا مى كنيد ولى مستجاب نمى گردد.
اى فرزندان عبد المطلب مبادا شما را چنان بينم كه به بهانه اين كه اميرمؤمنان كشته شد دست به خون مسلمانان بيالاييد، هش داريد كه به قصاص خون من جز قاتلم را نبايد بكشيد، بنگريد هر گاه كه من از اين ضربت او جان سپردم تنها به كيفر اين ضربت يك ضربت بر او بزنيد و اين مرد را مثله نكنيد، (1) چرا كه از رسول خدا صلى الله عليه و آله و سلم شنيدم كه مى فرمود: (از مثله كردن بپرهيزيد گرچه با سگ هار باشد). (2) 3 - از وصيت ديگر آن حضرت پيش از شهادت و پس از ضربت زدن ابن ملجم ملعون: (وصيت من به شما آن است كه چيزى را با خدا شريك مسازيد، و به محمد صلى الله عليه و آله و سلم سفارش مى كنم كه سنت او را ضايع مگذاريد، اين دو ستون را به پا داريد، و اين دو چراغ را افروخته بداريد، و تا از جاده حق منحرف نشده ايد هيچ نكوهشى متوجه شما نيست. من ديشب يار و همدم شما بودم و امروز مايه عبرت شما گشته ام و فردا از شما جدا خواهم شد. خداوند من وشما را بيامرزد. اگر زنده ماندم خودم صاحب اختيار خون خود هستم، و اگر فانى شدم فنا ميعاد گاه من است، و اگر بخشيدم بخشش مايه تقرب من به خدا و نيكويى براى شماست، پس شما هم ببخشيد (آيا نمى خواهيد كه خدا هم شما را
ببخشايد)؟ (1) به خدا سوگند هيچ حادثه اى ناگهانى از مرگ به من نرسيد كه آن را ناخوش دارم، و نه هيچ وارد شونده اى كه ناپسندش دانم، و من تنها مانند جوينده آبى بودم كه به آب رسيده، و طالب چيزى كه بدان دست يافته است، (و آنچه نزد خداست براى نيكان بهتر است) (12). (3) از اين كه فرمود: (به خدا سوگند هيچ حادثه اى ناگهانى از مرگ به من نرسيد كه...) معلوم مى شود كه امام عليه السلام پيوسته از روى شوق در انتظار شهادت به سر مى برده و مى دانسته است كه آنچه پيامبر راستگوى امين صلى الله عليه و آله و سلم به او خبر داده ناگزير فراخواهد رسيد چنان كه قيامت آمدنى است و شكى در آن نيست و وعده او ترك و تخلف ندارد، و آن حضرت با دلى پر صبر در انتظار آن بود و - بنا به نقل گروهى از دانشمندان مانند ابن عبد البر و ديگران - مى فرمود: (شقى ترين اين امت از چه انتظار مى برد كه اين محاسن را از خون اين سر سيراب سازد)؟ و بارها مى فرمود: (به خدا سوگند كه موى صورتم را از خون بالاى آن سيراب خواهد كرد).
يك معجزه وقايع پس از شهادت آن بزرگوار جدا بسيار است و به تأليف جداگانه اى نيازمند، و اينجا گنجايش آن را ندارد، لذا از ذكر آنها چشم مىپوشيم و تنها به يك واقعه تكوينى اشاره مى كنيم.
زمخشرى در (ربيع الابرار) از ام معبد آورده است كه گفت: (روزى پيامبر صلى الله عليه و آله و سلم وضو گرفت و در پاى درخت خاردار خشكيده اى در نزد ما آب دهان افكند و
آن درخت سبز شد و ميوه داد و در زمان حيات آن حضرت ما از ميوه آن شفا مىجستيم... اما سپس از پايين به بالا خشك شد و خار روييد و ميوه هايش ريخت و سبزى و تازگى آن از ميان رفت، در اين حال بود كه ما از شهادت اميرمؤمنان على رضى الله عنه باخبر شديم. و ديگر ميوه نداد و ما از برگ آن بهره مند بوديم و پس از چندى صبح كرديم و ديديم كه از ساقه آن خونى تازه مىجوشد و برگ آن هم خشك شده است، و در همين حال خبر شهادت حسين عليه السلام به ما رسيد و درخت به كلى خشك گرديد). (1) اصبغ بن نباته گويد: هنگامى كه اميرمؤمنان عليه السلام ضربتى بر فرق مباركش فرود آمد كه به شهادتش انجاميد مردم بر در دار الاماره جمع شدند و خواستار كشتن ابن ملجم - لعنه الله - بودند. امام حسن عليه السلام بيرون آمد و فرمود: اى مردم، پدرم به من وصيت كرده كه كار قاتلش را تا هنگام وفات پدرم رها سازم، اگر پدرم از دنيا رفت تكليف قاتل روشن است و اگر زنده ماند خودش در حق او تصميم مى گيرد، پس باز گرديد خدايتان رحمت كند.
مردم همه بازگشتند و من باز نگشتم. امام دوباره بيرون آمد و به من فرمود: اى اصبغ، آيا سخن مرا درباره پيام اميرمؤمنان نشنيدى؟ گفتم: چرا، ولى چون حال او را مشاهده كردم دوست داشتم به او بنگرم و حديثى از او بشنوم، پس براى من اجازه بخواه خدايت رحمت كند. امام داخل شد و چيزى نگذشت كه بيرون آمد و به من فرمود: داخل شو. من داخل شدم ديدم اميرمؤمنان عليه السلام دستمال زردى به سر بسته كه زردى چهره اش بر زردى دستمال غلبه داشت و از شدت درد و
كثرت سم پاهاى خود را يكى پس از ديگرى بلند مى كرد و زمين مى نهاد. آن گاه به من فرمود: اى اصبغ آيا پيام مرا از حسن نشنيدى؟ گفتم: چرا، اى اميرمؤمنان، ولى شما را در حالى ديدم كه دوست داشتم به شما بنگرم و حديثى از شما بشنوم. فرمود: بنشين كه ديگر نپندارم كه از اين روز به بعد از من حديثى بشنوى.
بدان اى اصبغ، كه من به عيادت رسول خدا صلى الله عليه و آله و سلم رفتم همان گونه كه تو اكنون آمده اى، به من فرمود: اى ابا الحسن، برو مردم را جمع كن و بالاى منبر برو و يك پله پايين تر از جاى من بايست و به مردم بگو: (هش داريد، هر كه پدر و مادرش را ناخشنود كند لعنت خدا بر او باد. هش داريد، هر كه از صاحبان خود بگريزد لعنت خدا بر او باد. هش داريد، هر كه مزد اجير خود را ندهد لعنت خدا بر او باد).
اى اصبغ من به فرمان حبيبم رسول خدا صلى الله عليه و آله و سلم عمل كردم، مردى از آخر مسجد برخاست و گفت: اى ابا الحسن، سه جمله گفتى، آن را براى ما شرح بده.
من پاسخى ندادم تا به نزد رسول خدا صلى الله عليه و آله و سلم رفتم و سخن آن مرد را بازگو كردم.
اصبغ گفت: در اينجا اميرمؤمنان عليه السلام دست مرا گرفت و فرمود: اى اصبغ دست خود را بگشا. دستم را گشودم، حضرت يكى از انگشتان دستم را گرفت و فرمود: اى اصبغ، رسول خدا صلى الله عليه و آله و سلم نيز همين گونه يكى از انگشتان دست مرا گرفت، سپس فرمود: هان، اى ابا الحسن، من و تو پدران اين امتيم، هر كه ما را ناخشنود كند لعنت خدا بر او باد. هان كه من و تو مولاى اين امتيم، لعنت خدا بر آن كس كه از ما بگريزد. هان كه من و تو اجير اين امتيم، هر كه از اجرت ما بكاهد و مزد ما را ندهد لعنت خدا بر او باد. آن گاه خود آمين گفت و من هم آمين گفتم.
اصبغ گويد: سپس امام بيهوش شد، باز به هوش آمد و فرمود: اى اصبغ، آيا هنوز نشسته اى؟ گفتم: آرى مولاى من. فرمود: آيا حديث ديگرى بر تو بيفزايم؟
گفتم: آرى خدايت از مزيدات خير بيفزايد. فرمود: اى اصبغ، رسول خدا صلى الله عليه و آله و سلم در يكى از كوچه هاى مدينه مرا اندوهناك ديد و آثار اندوه در چهره ام نمايان بود، فرمود: اى ابا الحسن، تو را اندوهناك مى بينم؟ آيا تو را حديثى نگويم كه پس از آن هرگز اندوهناك نشوى؟ گفتم: آرى، فرمود: چون روز قيامت شود خداوند منبرى بر پا دارد برتر از منابر پيامبران و شهيدان، سپس خداوند مرا امر كند كه بر آن بالا روم، آن گاه تو را امر كند كه تا يك پله پايين تر از من بالا روى، سپس دو فرشته را امر كند كه يك پله پايين تر از تو بنشينند، و چون بر منبر جاى گيريم احدى از گذشتگان و آيندگان نماند جز آن كه حاضر شود. آن گاه فرشته اى كه يك پله پايين تر از تو نشسته ندا كند: اى گروه مردم، بدانيد: هر كه مرا مى شناسد كه مى شناسد و هر كه مرا نمى شناسد خود را به او معرفى مى كنم، من (رضوان) دربان بهشتم، بدانيد كه خداوند به من و كرم و فضل و جلال خود مرا فرموده كه كليدهاى بهشت را به محمد بسپارم، و محمد مرا فرموده كه آنها را به على بن ابى طالب بسپارم، پس گواه باشيد كه آنها را به دو سپردم.
سپس فرشته ديگر كه يك پله پايين تر از فرشته اولى نشسته بر مى خيزد و به گونه اى كه همه اهل محشر بشنوند ندا كند: اى گروه مردم، هر كه مرا مى شناسد كه مى شناسد و هر كه مرا نمى شناسد خود را به او معرفى مى كنم، من (مالك) دربان دوزخم، بدانيد كه خداوند به من و فضل و كرم و جلال خود مرا فرموده كه كليدهاى دوزخ را به محمد بسپارم، و محمد مرا امر فرموده كه آنها را به على بن ابى طالب بسپارم، پس گواه باشيد كه آنها را به دو سپردم. پس من كليدهاى بهشت و دوزخ را مى گيرم. آن گاه رسول خدا صلى الله عليه و آله و سلم به من فرمود: اى على، تو به دامان من مى آويزى و خاندانت به دامان تو و شيعيانت به دامان خاندان تو مىآويزند.
من (از شادى) دست زدم و گفتم: اى رسول خدا، همه به بهشت مى رويم؟
فرمود: آرى به پرودگار كعبه سوگند.
اصبغ گويد: من جز اين دو حديث از مولايم نشنيدم كه حضرتش چشم از جهان پوشيد، درود خدا بر او باد (1).
باب پنجم بيزارى از دشمنان امام على عليه السلام و لعن آنان
1 - رسول خدا صلى الله عليه و آله و سلم فرمود: هر كه از لعن كردن كسى كه خدايش لعن كرده خوددارى و احساس گناه كند لعنت خدا بر او باد. (1) 2 - ابن عباس گويد: على بن ابى طالب را در كتاب خدا نامهايى است كه مردم نمى شناسند. خداوند مى فرمايد: فأذن مؤذن بينهم (2) (مؤذنى در ميان آنان ندا در دهد كه...) مراد از مؤذن و ندا دهنده آن حضرت است كه مى گويد: هان! لعنت خدا بر كسانى كه ولايت مرا باور نداشتند و حق مرا سبك و ناچيز شمردند. (3) 3 - على بن عاصم كوفى اعمى در داستانى در از گويد: به امام هادى عليه السلام عرض كردم: من از يارى بدنى شما عاجزم و جز دوستى شما و بيزارى از دشمنانتان و لعن آنان در خلوت خود سرمايه اى ندارم، سرورا! حال من چگونه است؟ فرمود:
پدرم از جدم رسول خدا صلى الله عليه و آله و سلم به من خبر داد كه فرموده است: هر كه از يارى ما خاندان عاجز باشد و دشمنان ما را در خلوت خود لعن كند خداوند صداى او را به همه فرشتگان مى رساند. پس هر گاه يكى از شما دشمنان ما را لعنت فرستد فرشتگان آن را بالا مىبرند و هر كس را كه آنان را لعن نكند لعنت مى كنند.
و چون صدايش به فرشتگان برسد براى او آمرزش مى طلبند و بر او ثنا
مى فرستند و گويند: خداوندا، درود فرست بر روح بنده ات كه كوشش خود را در راه يارى اولياى تو به كار برد و اگر بيش از آن هم مى توانست دريغ نمى داشت.
از سوى خداوند ندا آيد كه: اى فرشتگان من، من دعاى شما را درباره اين بنده ام اجابت كردم و نداى شما را شنيدم، و بر روح او به همراه ارواح نيكان درود فرستادم و او را در زمره نيكان برگزيده قرار دادم. (1) 4 - عالم عامل عابد زاهد سيد العارفين رضى الدين سيد بن طاووس رحمه الله گويد:
محمد بن اسماعيل، و نيز بكير بن صالح از سليمان بن جعفر روايت نموده كه گفتند: ما بر حضرت رضا عليه السلام وارد شديم و آن حضرت در حال سجده شكر بود، سجده را بسيار طول داد، سپس سربرداشت. عرض كرديم: سجده را طول داديد؟ فرمود: هر كه اين را (كه مى گويم) در سجده شكر بخواند مانند كسى است كه در ركاب رسول خدا صلى الله عليه و آله و سلم در روز بدر تيراندازى كرده است. (2) گفتيم: آن را بنويسيم؟ فرمود: بنويسيد، هر گاه به سجده شكر رفتيد بگوييد:
اللهم العن اللذين بدلا دينك، وغيرا نعمتك، واتهما رسولك صلى الله عليه و آله و سلم، و خالفا ملتك، وصدا عن سبيلك، وكفرا آلائك، وردا عليك كلامك، و استهزءا برسولك، وقتلا ابن نبيك، وحرفا كتابك، وجحدا آياتك، و سخرا باياتك، واستكبرا عن عبادتك، وقتلا أوليائك، وجلسا في مجلس لم يكن لهما بحق، وحملا الناس على أكتاف آل محمد صلى الله عليه و آله و سلم.
اللهم العنهما يتلو بعضهم بعضا، واحشرهما وأتباعهما إلى جهنم زرقا. اللهم انا نتقرب اليك باللعنة لهما، والبرائة منهما في الدنيا و الاخرة. اللهم العن قتلة أمير المؤمنين، وقتلة الحسين بن على، و
ابن فاطمة بنت رسول الله صلى الله عليه و آله و سلم. اللهم زدهما عذابا فوق عذاب، وهوانا فوق هوان، وذلا فوق ذل، وخزيا فوق خزي. اللهم دعهما في النار و اركسهما في اليم عقابك ركسا. اللهم احشرهما واتباعهما إلى جهنم زمرا. اللهم فرق جمعهم، وشتت امرهم، وخالف بين كلمتهم، وبدد جماعتهم، والعن ائمتهم، واقتل قادتهم وسادتهم وكبرائهم، والعن رؤسائهم، واكسر رايتهم، والق البأس بينهم، ولاتبق منهم ديارا، اللهم العن اباجهل والوليد لعنا يتلو بعضه بعضا ويتبع بعضه بعضا.
اللهم العنهما لعنا يلعنهما به كل ملك مقرب وكل نبى مرسل وكل مؤمن امتحنت قلبه للايمان. اللهم العنهما لعنا يتعوذ منه اهل النار.
اللهم العنهما لعنا لم يخطر لاحد ببال. اللهم العنهما في مستسر سرك، وظاهر علانيتك، وعذبهما عذابا في التقدير، وشارك معهما ابنتيهما واشياعهما و محبيهما و من شايعهما، انك سميع الدعاء. (1) (خداوندا، لعنت كن آن دو كس را كه دين تو را دگرگون نمودند و نعمت تو را تغيير دادند. و رسول تو صلى الله عليه و آله و سلم را متهم ساختند، و با آيين تو مخالفت كردند، و از راه تو باز داشتند، و بخششهاى تو را ناسپاسى نمودند، و سخن تو را رد كردند، و رسول تو را به باد مسخره گرفتند، و فرزند پيامبر تو را كشتند، و كتاب تو را تحريف (معنوى) كردند، و آيات تو را انكار نمودند و آنها را به فسوس گرفتند، سر از عبادت تو برتافتند، و دوستان تو را به قتل رساندند، و در جايى نشستند كه حق آنها نبود، و مردم را بر گرده آل محمد صلى الله عليه و سلم سوار كردند.
خداوندا، هر دو را لعنت كن و همه را در پى يكديگر به لعن خود
گرفتار ساز، و آن دو و پيروانشان را كبود چشم و نابينا به سوى دوزخ بران.
خداوندا، ما در دنيا و آخرت با لعن آنها و بيزارى از آنها به سوى تو تقرب مىجوييم. خداوندا، قاتلان امير مؤمنين و قاتلان حسين بن على و پسر فاطمه دختر رسول خدا صلى الله عليه و آله و سلم را لعنت فرست. خداوندا، بر عذاب و پستى و خوارى و بى كسى آن دو بيفزا، خداوندا، آن دو را به سوى آتش بران و در عقاب دردناك خود سرنگون ساز.
خداوندا، آن دو و پيروانشان را گروهى به دوزخ فرست. خداوندا، جمعشان را پريشان كن و كارشان را پراكنده ساز، و ميان آنان اختلاف افكن، و جماعتشان را از هم جدا ساز، و پيشوايانشان را لعنت فرست، و جلوداران و سروران و بزرگانشان را بكش، و سرانشان را لعنت كن، و پرچمشان را بشكن، و ميانشان جنگ و نزاع افكن، واحدى از آنان را باقى مگذار.
خداوندا، بر ابوجهل و وليد پى در پى لعنت فرست. خداوندا، آن دو را لعنتى فرست كه همه فرشتگان مقرب و پيامبران مرسل و هر مؤمنى كه قلبش را به ايمان آزموده اى آنان را همان گونه لعنت كنند. خداوندا، آن دو را لعنتى فرست كه دوزخيان از آن پناه جويند. خداوندا، آن دو را لعنتى فرست كه به خاطر احدى خطور نكرده باشد. خداوندا، آن دو را در نهان ترين نهان خود و ظاهر آشكارايت لعنت فرست، و در تقدير خود به عذاب سختشان گرفتار آر، و دو دختر و پيروان و دوستان و دنباله روهاى آنان را در لعنت شريك آنان ساز، كه تو شنونده
دعايى. (1) 5 - ابوحمزه ثمالى گويد: امام سجاد عليه السلام فرمود: هر كه جبت و طاغوت را يك بار لعنت كند خداوند هفتاد هزار هزار حسنه براى او بنويسد، و هفتاد هزار هزار گناه را از پرونده عملش پاك سازد، و هفتاد هزار هزار درجه او را بالا برد. و هر كه در شب نيز يك بار آن دو را لعنت كند همين اندازه ثواب براى او نوشته گردد.
امام سجاد عليه السلام از دنيا رفت، من نزد امام باقر عليه السلام رفتم و گفتم: اى مولاى من، حديثى از پدر شما شنيده ام، فرمود: اى ثمالى آن را بازگو... (2) 6 - حسين بن ثور وابن سلمه سراج گويند: از امام صادق عليه السلام شنيديم كه در تعقيب هر نماز واجبى چهار تن از مردان و چهار تن از زنان هر كدام را به نام لعنت مى كرد، و نيز معاويه و آن دو زن و هند وام الحكم خواهر معاويه را لعنت مى فرستاد. (3) 7 - جابر گويد: امام باقر عليه السلام فرمود: هيچ گاه از نماز واجب بر نخيز و روى مگردان مگر با لعن فرستادن بر بنى اميه. (4) 8 - امام صادق عليه السلام در حديثى فرمود: رسول خدا صلى الله عليه و آله و سلم در قنوت خود بر گروهى با نام آنها و پدران و اقوامشان نفرين كرد وعلى عليه السلام نيز پس از آن حضرت همين گونه عمل كرد. (5) 9 - روايت است كه على عليه السلام در قنوت نماز صبح معاويه و عمرو عاص و (هامش) * (1) - مهج الدعوات، باب ادعيه مولانا على بن موسى الرضاعليه السلام.
(2) - شفاء الصدور في شرح زيارة العاشور / 371.
(3) - وسائل الشيعة 6 / 462.
(4) - همان / 462.
(5) - همان / 284. (*)
ابوموسى وابواعور و ياران آنها را لعن كرد. (1) 10 - در حديث ديگرى آمده است كه آن حضرت نماز مغرب را با مردم برگزار كرد و در ركعت دوم قنوت خواند و در آن معاويه و عمرو عاص و ابوموسى اشعرى وابو اعور سلمى را لعن كرد. (2) 11 - و نيز روايت است كه على عليه السلام پس از داستان تحكيم، هر گاه نماز صبح و مغرب را مى خواند و از درود و سلام فارغ مى شد مى گفت: خداوندا، معاويه و عمرو و ابوموسى و حبيب بن سلمه و عبد الرحمن بن خالد و ضحاك بن قيس و وليدبن عقبه را لعنت كن. (3) 12 - شيخ كلينى رحمه الله به سندش از محمد بن حكيم روايت كرده كه گفت: به امام كاظم عليه السلام عرض كردم: فدايت شوم، ما در دين دانا شده ايم و خداوند ما را به واسطه شما از مردم بى نياز فرموده است تا آنجا كه جمعى از ما در مجلسى حضور يابند و هيچ مردى از رفيقش سؤالى نمى كند چرا كه آن مسأله و پاسخش را در خاطر دارد به واسطه منتى كه خدا از بركت شما بر ما نهاده است. اما گاهى مطلبى براى ما پيش مى آيد كه از شما و پدرانت درباره آن سخنى به ما نرسيده است، پس ما به بهترين وجهى كه در نظر داريم و چيزى كه با اخبار وارده از شما سازگارتر است توجه مى كنيم و همان را انتخاب مى كنيم. فرمود: چه دور است، چه دور است اين راه از حقيقت! به خدا سوگند كه هر كه هلاك شد از همين راه به هلاكت رسيد اى پسر حكيم. سپس فرمود: خدا لعنت كند ابو حنيفه را كه مى گفت: على چنان گفت و من چنين مى گويم... (4)
13 - اسحاق بن عمار صيرفى گويد: به امام كاظم عليه السلام گفتم: فدايت شوم، درباره آن دو منافق برايم سخنى گوييد كه من از پدرتان درباره آنها سخنانى چند شنيده ام. فرمود: اى اسحاق، اولى به منزله گوساله و دومى به منزله سامرى است.
گفتم: فدايت شوم، درباره آنها بيشتر بفرما. فرمود: به خدا سوگند كه آن دو بودند كه مردم را در نصرانيت و يهوديت و مجوسيت نگاه داشتند (و مانع گرايش آنها به اسلام شدند)، خدايشان نيامرزد.
گفتم: فدايت شوم، بيشتر بفرما. فرمود: سه دسته اند كه خداوند به آنان نظر رحمت نمى كند و آنان را (از گناهان) پاكيزه نمى سازد و عذابى دردناك دارند.
گفتم: فدايت شوم، آنها كيانند؟ فرمود: مردى كه امامى را كه از سوى خدا منصوب نشده به امامت شناسد، و مردى كه در امامى كه از سوى خدا منصوب شده طعنه زند، و مردى كه پندارد اين دو كس (يا آن دو تن نامبرده) از اسلام بهره اى دارند.
گفتم: فدايت شوم، بيشتر بفرما. فرمود: اى اسحاق، براى من فرقى ندارد كه آيه محكمى از كتاب خدا را بيندازم، يا نبوت محمد صلى الله عليه و آله و سلم را انكار كنم، يا پندارم كه خدايى در آسمان نيست، يا آن كه كسى را بر على بن ابى طالب عليه السلام مقدم بدارم.
گفتم: فدايت شوم، بيشتر بفرما. فرمود: اى اسحاق در دوزخ و اديى است به نام سقر كه از روزى كه خدايش آفريده شراره اى نكشيده، اگر خداوند به آن اجازه شراره كشيدن به قدر سوراخ سوزنى دهد شعله اش همه مردم روى زمين را بسوزاند، و دوزخيان از گرما و بوى گند و تعفن اين وادى و عذابهايى كه خداوند براى اهل آن فراهم كرده پناه مى جويند، و در آن وادى كوهى است كه همه اهل آن وادى از آن كوه و بوى گند و تعفن آن و عذابهايى كه خداوند براى اهل آن فراهم كرده پناه مى جويند، و در آن كوه دره اى است كه همه اهل آن كوه از گرما و بوى گند و تعفن آن و عذابهايى كه خداوند براى اهل آن فراهم كرده پناه
مى جويند، و در آن دره چاهى است كه اهل آن دره از گرما و بوى گند و تعفن آن و عذابهايى كه خداوند براى اهل آن فراهم كرده پناه مى جويند، و در آن چاه اژدهايى است كه همه اهل آن چاه از كثافت و بوى گند و تعفن آن اژدها و زهرهايى كه خداوند در نيش آن براى اهل آنجا فراهم كرده پناه مى جويند، و در شكم آن اژدها هفت صندوق است كه پنج تن از امتهاى گذشته و دو تن از اين امت در آن هستند.
گفتم: فدايت شوم، آن پنج تن و آن دو تن كيانند؟ فرمود: آن پنج تن عبارتند از: قابيل كه هابيل را كشت، و نمرود كه با ابراهيم درباره پروردگارش به گفتگو و احتجاج پرداخت، گفت: (من هم زنده مى كنم و مىميرانم)، (1) و فرعون كه گفت:
(من پروردگار برتر شما هستم) (2) و يهودا كه يهوديان را به دين يهود در آورد، و بولس كه نصارى را بدان دين كشانيد، و از اين امت آن دو تن عرب بيابانگرد هستند. (3) اشكال به لعن برخى از صحابه و پاسخ آن 14 - بسيار مناسب ديدم كه در اينجا مطلبى را كه ابن ابى الحديد نقل كرده بياورم، و هر كه آن را بخواند و در آن بينديشد او را كافى است و به حقيقت مطلب دست خواهد يافت. وى گويد:
در سال 611 در بغداد به حضور ابو جعفر نقيب، يحيى بن محمد علوى بصرى رسيدم، جماعتى نزد او بودند و يكى از آنان كتاب (اغانى) ابوالفرج را مى خواند، سخن از مغيرة بن شعبه پيش آمد و آن جماعت درباره او به گفتگو
پرداختند، برخى او را نكوهش كردند و برخى ستايش، گروهى ديگر نيز لب فرو بستند و چيزى درباره او نگفتند. يكى از فقهاى شيعه (1) كه به فرا گيرى پاره اى از علم كلام بر اساس رأى اشعرى مشغول بود گفت: واجب است كه از گفتگو درباره صحابه و اختلافهاى آنان زبان نگه داشت و چيزى نگفت، زيرا ابو المعالى جوينى گفته كه رسول خدا صلى الله عليه و آله و سلم از اين كار نهى كرده و فرموده است: (از مشاجراتى كه ميان ياران من درگرفته بپرهيزيد و به آنها كار نداشته باشيد)، و فرموده: (ياران مرا به خودم واگذاريد، كه اگر يكى از شما به اندازه كوه احد طلا انفاق كند به پاى يك چارك و نيم چارك انفاق آنان نمى رسد)، و فرموده:
(ياران من مانند ستارگانند، از هر كدام پيروى كنيد هدايت يابيد)، و فرموده:
(بهترين شما مردم قرنى هستند كه من در آنم، سپس مردم قرن بعد، سپس مردم قرن بعد، سپس مردم قرن بعد). و در قرآن نيز مدح و ثناى صحابه و تابعين وارد شده، و پيامبر صلى الله عليه و آله و سلم فرمود: (شما چه دانيد، شايد خداوند به اهل بدر نظر كرده و فرموده باشد: (از اين به بعد) هر چه خواستيد عمل كنيد كه من شما را آمرزيدم). و روايت است كه نزد حسن بصرى سخن از جنگ جمل و صفين به ميان آمد، گفت: آنها خونهايى بوده است كه خداوند شمشيرهاى ما را از آن پاك ساخت، پس ما زبان خود را بدان نمىآلاييم.
وانگهى آن احوال از نظر ما پوشيده بوده و اخبار آنها از حقايقش بسيار دور افتاده است، از اين رو شايسته ما نيست كه در آن گفتگو كنيم، و اگر يكى از آنان هم به راه خطا رفته لازم است كه شأن رسول خدا صلى الله عليه و آله و سلم را درباره آنها حفظ كرد، و شرط مروت آن است كه شأن رسول خدا صلى الله عليه و آله و سلم را درباره همسرش عايشه و پسر عمه اش زبير و نيز طلحه كه او را به دست خود محافظت نمود حفظ كرد.
تازه چه چيزى ما را ملزم مى سازد و بر ما واجب مى كند كه احدى از مسلمانان را لعن كنيم يا از او بيزارى بجوييم؟! و چه ثوابى در لعنت و بيزارى نهفته است؟!
خداى متعال در روز قيامت به هيچ مكلفى نمى گويد: چرا لعن نكردى؟ بلكه خواهد گفت: چرا لعن كردى؟ و اگر انسانى در همه عمر ابليس را لعن نكند نافرمان و گنهكار به حساب نمى آيد، و اگر انسان به جاى لعنت (استغفر الله) بگويد برايش بهتر است.
وانگهى چگونه براى عامه رواست كه در امور خاصه دخالت كند، در صورتى كه آنان اميران و سر كردگان اين امت بوده اند، و ما امروزه جدا در طبقه فروتر از آنان قرار داريم، پس چگونه زيبنده است كه از آنان انتقاد كنيم؟! آيا زشت نيست كه رعيت در امور باريك شاه و احوال و شئونى كه ميان او و خانواده و پسر عموها و زنان و كنيزانش مىگذرد دخالت كند؟! و مى دانيم كه رسول خدا صلى الله عليه و آله و سلم داماد (يعنى شوهر خواهر) معاويه بود وام حبيبه خواهر معاويه همسر وى بود، و ادب اقتضا مى كند كه شأن ام حبيبه كه ام المؤمنين است درباره برادرش حفظ شود.
و چگونه روا باشد لعن كسى كه خداوند ميان او و رسولش پيوند دوستى برقرار ساخته؟! مگر همه مفسران نگفته اند كه اين آيه درباره ابوسفيان نازل شده:
عسى الله ان يجعل بينكم و بين الذين عاديتم مودة (1) (اميد است كه خداوند ميان شما و دشمنانتان دوستى برقرار سازد)، و اين پيوند همان دامادى رسول خدا صلى الله عليه و آله و سلم با ابوسفيان است كه دختر او را به همسرى گرفت. به علاوه، آنچه شيعه از اختلافات و مشاجرات ميان صحابه نقل مى كند ثابت نيست، و ياران آن حضرت همه مانند فرزندان يك مادر هستند و دل هيچ كدام از ديگرى مكدر
نبوده و هر گز ميان آنان اختلاف و نزاعى صورت نگرفته است.
سخن كه بدين جا كشيد، ابو جعفر رحمه الله گفت: من چندى پيش به خط خود سخن يكى از زيديه را در اين باره به عنوان نقض ورد بر ابو المعالى جوينى در اين نظرى كه براى خود اختيار نموده به صورت تعليقه نوشته ام، و اينك آن را به شما مى دهم تا با تأمل در آن، از سخن گفتن درباره سخنان اين فقيه بى نياز باشم، زيرا من در خود در دى را احساس مى كنم كه مانع از گفتگوى بسيار است به ويژه اگر سخن به جدل و سر سختى دشمن بيانجامد. سپس از ميان كتابهاى خود جزوه اى را بيرون آورد كه آن را در آن مجلس خوانديم و حاضران را خوش آمد، و من خلاصه آن را در اينجا مى آورم:
پاسخ ابو جعفر نقيب به مسأله عدالت صحابه و عدم جواز لعن آنان ابو جعفر گويد: اگر نه اين بود كه خداوند دشمنى با دشمنان خود را مانند دوستى با دوستانش واجب نموده و در ترك آن بر مسلمانان سخت گرفته، - چرا كه عقل بدين كار رهنماست و خبر درست در اين مورد رسيده كه فرموده: لاتجد قوما يؤمنون بالله واليوم الاخر يوادون من حاد الله و رسوله ولوكانوا آباءهم اوابناءهم اواخوانهم اوعشيرتهم. (1) (هرگز قومى را كه به خدا و روز قيامت ايمان آورده اند نخواهى يافت كه با دشمنان خدا و رسول او دوستى كنند گرچه پدران يا فرزندان يا برادران يا خويشانشان باشند)، و فرموده: ولو كانوا يؤمنون بالله و النبى و ما انزل اليه مااتخذوهم اولياء (2) (و اگر به خدا و پيامبر و آنچه به او نازل شده ايمان داشتند كافران را دوست نمى گرفتند)، و فرموده: لاتتولوا قوما غضب
الله عليهم (1) (با قومى كه خدا بر آنان غضب كرده دوستى مكنيد)، و نيز مسلمانان اجماع دارند بر آن كه خداى متعال دشمنى با دشمنانش و دوستى با دوستانش را واجب ساخته - و اگر نه اين بود كه - دشمنى در راه خدا واجب، و دوستى در راه خدا واجب است هرگز ما در راه دين با كسى دشمنى نمىورزيديم و از او بيزارى نمىجستيم و دشمنى با آنها تكلفى بيش نبود، و اگر مى دانستيم كه خداوند اين عذر را از ما مى پذيرفت كه گوييم: (پروردگارا، كار آنان از نظر ما پوشيده بود و گفتگو در كارى كه بر ما پوشيده بود معنا نداشت)، بى شك بر اين عذر اعتماد مى كرديم و با آنان طرح دوستى مىريختيم، ولى مى ترسيم كه خداى سبحان به ما بگويد: اگر كار آنان از ديد شما پنهان بود از دل و گوش شما كه پنهان نبود، زيرا اخبار درستى درباره آنان به شما رسيد كه با همين گونه اخبار پى به رسالت پيامبر صلى الله عليه و آله و سلم برديد و اقرار به او و دوستى كسانى را كه او را تصديق كردند و دشمنى با كسانى را كه او را نافرمانى نموده و به انكار او برخاستند بر خود لازم ساختيد، و نيز مأمور بوديد كه در قرآن و آنچه پيامبر آورد بينديشيد، و چرا نترسيديد كه فردا روز از مشمولان اين آيه باشيد كه عده اى گويند: ربنا انا اطعنا سادتنا وكبراءنا فاضلونا السبيلا (2) (پروردگارا، ما از سران و بزرگان خود فرمان برديم و آنان ما را به گمراهى كشاندند)؟!
اما لفظ لعن چيزى است كه خود خداوند بدان دستور داده و آن را واجب نموده است، نمى بينى كه فرموده: اولئك يلعنهم الله ويلعنهم اللاعنون؟ (3) (آنان را خدا لعنت مى كند و لعنت كنندگان نيز لعنت مى كنند)، كه اين جمله خبرى است
كه معناى امر دارد مانند اين آيه: والمطلقات يتربصن بانفسهن ثلاثة قروء (1) (و زنان طلاق داده شده سه طهر (يا سه حيض) عده نگه مى دارند) كه معنايش امر است يعنى بايد در اين مدت عده نگه دارند. و نيز خداوند گنهكاران را لعنت كرده كه فرموده: لعن الذين كفروا من بنى اسرائيل على لسان داود (2) (كافران بنى اسرائيل بر زبان داود لعنت شدند). ان الذين يؤذون الله و رسوله لعنهم الله في الدنيا والاخرة (3) (آنان كه خدا و رسول او را مىآزارند خداوند در دنيا و آخرت لعنتشان كرده است). ملعونين اينما ثقفوا اخذوا وقتلوا تقتيلا (4) (ملعونند، هر جا كه يافت شدند بايد دستگير شوند و به سختى به قتل رسند). ان الله لعن الكافرين و اعد لهم سعيرا (5) (خداوند كافران را لعنت كرده و آتشى سوزان براى آنها فراهم كرده است). و به ابليس فرمود: وان عليك لعنتى الى يوم الدين (5) (و لعنت من تا روز جزا بر تو باد).
اما اين كه كسى گويد: (چه ثوابى در لعن نهفته است؟ و خداى متعال هيچ گاه به مكلف نمى گويد: چرا لعنت نكردى؟ بلكه به او خواهد گفت: چرا لعنت كردى؟ و اگر لعن كننده به جاى آن كه بگويد: (خدا فلانى را لعنت كند) بگويد:
(خداوندا، مرا بيامرز) براى خودش بهتر است، و اگر انسانى در تمام عمر خود ابليس را لعنت نكند بدان سبب مؤاخذه نمى گردد). اينها همه سخن نادان نابخردى است كه نمى داند چه مى گويد. زيرا لعنت فرستادن خود نوعى طاعت
است و موجب ثواب و پاداش خواهد بود اگر مطابق دستور و آن گونه كه بايسته است، انجام شود و آن چنان است كه مستحق لعن براى خدا و در راه خدا مورد لعن قرار گيرد نه به خاطر تعصب و هواى نفس. مگر نمى بينى كه شرع الهى در مورد انكار فرزند از خود دستور لعن داده و قرآن هم بدان گوياست و آن اين است كه شوهر در بار پنجم بر خود لعنت فرستد و گويد: ان لعنة الله عليه ان كان من الكاذبين (1) (لعنت خدا بر او باد اگر دروغگو باشد). پس اگر خدا نمى خواست كه بندگانش اين لفظ را بر زبان برانند و اگر آنان را از اين راه به عبادت فرا نمى خواند آن را از دستورهاى شريعت قرار نمى داد و آن را در كتاب عزيز خود بارها تكرار نمى كرد، و در حق قاتل نمى فرمود: و غضب الله عليه و لعنه (2) (و خدا بر او خشم گرفته و او را لعن كرده است)، و مراد از (لعنه) كه جمله خبريه است جز اين نيست كه ما را امر به لعن كردن او فرموده است، و اگر امرى هم در ميان نبود باز مى توانستيم او را لعن كنيم زيرا خداوند او را لعن نموده است. آيا مى شود خداوند كسى را لعن كند و ما نتوانيم او را لعن كنيم؟ اين چيزى است كه عقل روا نمى دارد چنان كه هر گاه خداوند كسى را بستايد ما هم مى توانيم او را بستاييم، و هر كه را نكوهش كند ما هم مى توانيم وى را نكوهش نماييم.
و نيز خداوند فرموده: هل انبئكم بشر من ذلك مثوبة عند الله؟ من لعنه الله (3) (بگو: آيا شما را به پاداش بدتر از اين در نزد خدا خبر بدهم؟ (پاداش) آن كسى است كه خدا او را لعن كرده است). و فرموده: ربنا اتهم ضعفين من العذاب و العنهم لعنا كبيرا (4) (پروردگارا، آنان را دو چندان عذاب ده و آنان را سخت لعنت
فرست). و فرموده: وقالت اليهود يدالله مغلولة، غلت ايديهم ولعنوا بما قالوا (1) (و يهود گفتند: دست خدا بسته است، دست خودشان بسته است و بدين گفتارشان مورد لعنت قرار گرفتند). با توجه به اين آيات چگونه كسى مى تواند بگويد كه خداوند (در روز قيامت) به مكلف نمى گويد: چرا لعن نكردى؟ آيا چنين گوينده اى نمى داند كه خداوند امر به دوستى با دوستانش و دشمنى با دشمنانش نموده، و همان گونه كه از تولى و دوستى مىپرسد از تبرى و دشمنى هم سؤال مى كند؟! آيا نمى بينى كه وقتى يك يهودى مسلمان شود از او مى خواهند و به او گويند كه كلمه شهادتين را بر زبان جارى كن، آن گاه بگو: از هر دينى مخالف با دين اسلام بيزارم. و او ناگزير بايد بيزارى بجويد، زيرا عمل بدان سبب كامل مى گردد؟! آيا اين گوينده اين شعر را نشنيده كه گويد:
تود عدوى ثم تزعم اننى * صديقك، ان الرأى عنك لعازب (با دشمنم دوستى مى كنى و باز هم مرا دوست پندارى! بى شك رأى درست از تو به دور مانده است).
بنابر اين دوستى با دشمن در واقع بيرون شدن از دوستى با دوست است، و چون دوستى از ميان رفت جز دشمنى باقى نخواهد ماند، زيرا انسان نمى تواند در حد متوسطى با دشمنان و عاصيان خداوند قرار داشته باشد كه نه با آنها دوستى كند و نه از آنها بيزارى جويد، و اجماع مسلمانان بر نفى اين واسطه قائم است.
اما اين كه گفت: (اگر به جاى لعنت بگويد: استغفر الله، براى او بهتر است)، بايد دانست كه اگر كسى استغفار كند بدون آن كه (در جاى خود) لعنت فرستد و يا اعتقاد به وجوب لعن نداشته باشد استغفارش سودى به حال او نخواهد داشت و مقبول نخواهد افتاد. زيرا چنين كسى نسبت به خداوند عاصى بوده و در
خوددارى از لعن كسى كه خداوند بيزارى از او و اظهار بيزارى از او را واجب نموده امر خدا را زير پا نهاده و با آن مخالفت كرده است، و آن كس كه بر برخى از گناهان اصرار ورزد توبه و استغفارش از برخى گناهان ديگر پذيرفته نخواهد شد.
و اما كسى كه در تمام عمرش ابليس را لعن نكند، اگر اعتقاد به وجوب لعن او نداشته باشد بى شك كافر است، و اگر به وجوب لعن او معتقد باشد و با اين حال او را لعن نكند خطا كار به حساب مى آيد. وانگهى ميان لعن نكردن ابليس و لعن نكردن سران گمراهى در اين امت مانند معاويه ومغيره و امثال آنها فرق است، زيرا خوددارى از لعن ابليس موجب شبهه اى درباره ملعون بودن ابليس نزد احدى از مسلمانان ايجاد نمى كند، ولى خوددارى از لعن كردن اين گونه افراد در نظر بيشتر مسلمانان در كار آنان شبهه انگيز است، و پرهيز از موجبات شبهه در دين از واجبات است. از اين رو خوددارى از لعن ابليس با خوددارى از لعن اينان قابل قياس نيست.
باز به مخالفان بايد گفت: اگر كسى بگويد: كار يزيد بن معاويه وحجاج بن يوسف بر ما پوشيده است و ما را نرسد كه در داستان آنها سخن به گزاف گوييم و به لعن آنها پردازيم و با آنان دشمنى كنيم و از آنان بيزارى جوييم، آيا اين سخن جز اين است كه شما مى گوييد: كار معاويه ومغيرة بن شعبه و امثال اينان بر ما پوشيده بوده و معنا ندارد كه در داستان آنها سخن به گزاف گوييم؟!
وانگهى، اى گروه عامه وحشويه و اهل حديث، چرا شما در كار عثمان مداخله مى كنيد و سخن به گزاف مى گوييد با آن كه داستان او هم بر شما پوشيده بوده است! و چرا از قاتلان وى بيزارى مىجوييد و آنها را لعن مى كنيد؟! و چرا شأن ابو بكر را درباره فرزندش محمد صديق حفظ نكرديد، زيرا فرزند وى را لعن مى كنيد و او را فاسق مى دانيد؟! و نيز شأن عايشه را درباره همين محمد كه
برادر او است حفظ نكرديد، ولى ما را از سخن گفتن و مداخله در كار على و حسن و حسين و معاويه - كه به آنان ستم روا داشته و بر حق آنان چنگ انداخته و غصب نموده است - باز مى داريد؟! و چگونه لعن ظالم به عثمان به نظر شما از سنت است ولى لعن ظالم به على وحسن و حسين تكلف و كارى نابجا؟! و چگونه عامه در كار عايشه دخالت مى كنند و از كسى كه به او نگريست و از آن كس كه به او گفت: (اى حميراء) يا (او حميراء است) بيزارى مى جويند و به خاطر آن كه آن كس پرده حرمت وى را دريد او مورد لعنت قرار مى دهند ولى ما را از سخن گفتن درباره فاطمه و ماجراهايى كه پس از وفات پدر آن حضرت بر او رفت باز مى دارند؟!
اگر گوييد: از اين رو داخل خانه فاطمه شدند و پرده حرمتش دريدند تا نظام اسلام را پاس بدارند و نگذارند مطلب فاش شود و گروهى از مسلمانان گردن از ريسمان طاعت و همراهى جماعت بيرون كشند.
در پاسخ گوييم: پرده حرمت عايشه را نيز از آن رو كنار زدند وهودج او را دريدند كه وى ريسمان طاعت را وا تابيد و شق عصاى مسلمانان كرد (ميان مسلمانان اختلاف افكند) و پيش از رسيدن على بن ابى طالب عليه السلام به بصره خون مسلمانان را ريخت و توسط او جناياتى از قتل و خونريزى بر سر عثمان بن حنيف و حكيم بن جبله و مسلمانان صالحى كه با آنان بودند رفت كه كتابهاى تاريخ و سيره گوياى آن است. و اگر وارد شدن به خانه فاطمه براى كارى كه هنوز واقع نشده بود روا باشد بى شك كشف ستر عايشه براى كارى كه واقع شده و تحقق يافته بود نيز روا باشد. و از چه رو هتك ستر عايشه از گناهان بزرگى است كه موجب خلود در دوزخ بوده و بيزارى از فاعل آن از محكم ترين ريسمانهاى دين است، ولى به عكس آن، كشف خانه فاطمه و دخول بر او در منزلش و گرد آوردن هيزم بر در خانه اش و تهديد او به آتش زدن از محكم ترين
دستاويزهاى دين و استوارترين ستونهاى اسلام شمرده شده و از جمله چيزهايى به حساب مى آيد كه خداوند مايه عزت مسلمانان قرار داده و آتش فتنه را بدان خاموش ساخته است؟! در صورتى كه حرمت هر دو يكى است و پرده هر دو هم يكى! و دوست نداريم كه بگوييم: حرمت فاطمه بزرگتر و مكانش بالاتر و صيانتش به خاطر رسول خدا صلى الله عليه و آله و سلم اولى تر است، چرا كه او پاره تن پيامبر و جزئى از گوشت و خون او بود، و مانند همسر نبود كه بيگانه به حساب آمده و پيوند نسبى ميان او و شوهرش برقرار نيست و تنها پيوندى عاريتى است و مانند اجاره منفعت و ملكيت كنيز است كه با خريد و فروش حاصل مى شود، و از همين رو حسابگران سهم الارث گويند: اسباب توارث سه چيز است: سبب، نسب، ولاء. نسب همان خويشاوندى است، سبب پيوند ازدواج، وولاء ولاء عتق است. با اين بيان پيوند نكاح را خارج از پيوند نسبى دانسته اند، و اگر همسر داراى پيوند نسبى با شوهر خويش بود اقسام سه گانه را بايد دو گانه قرار مى دادند.
وانگهى چگونه عايشه و زنان ديگر به پاى فاطمه مى رسند با آن كه همه مسلمانان از دوست و غير دوست اتفاق دارند كه آن حضرت سرور زنان بهشتى است!
و نيز: چگونه امروزه حفظ شأن رسول خدا صلى الله عليه و آله و سلم درباره همسرش وحفظ حرمت ام حبيبه (همسر رسول خدا) درباره برادرش (معاويه) بر ما لازم است، ولى صحابه خود را ملزم ندانسته اند كه حرمت رسول خدا را درباره خاندانش پاس بدارند و نيز حرمت حضرتش را درباره داماد و پسر عمويش عثمان بن عفان حفظ نكردند و آنها را كشتند و لعن كردند، و نيز بسيارى از صحابه عثمان را لعن مى كردند با آن كه خليفه بود، از جمله عايشه كه مى گفت: اين نعثل (1) را بكشيد، خدا نعثل را لعنت كند. و از جمله عبد الله بن مسعود بود. و نيز معاويه على بن
ابى طالب و دو فرزندش حسن و حسين را بر منابر شام لعن مى كرد و در قنوت نمازها بر آنان نفرين مى فرستاد با آن كه آنان زنده بودند و در عراق زندگى مى كردند. و نيز ابو بكر وعمر سعد بن عباده را در حال حيات وى لعن كردند و از وى بيزارى جستند و او را از مدينه به شام تبعيد كردند. و نيز عمر خالدبن وليد را پس از قتل مالك بن نويره لعنت كرد. و پيوسته لعن كردن در ميان مسلمانان امر آشكارى بود هر گاه از انسان معصيتى مى ديدند كه موجب لعن و بيزارى بود.
و اگر اين امر معتبرى بود كه شأن زيد به خاطر عمرو حفظ شود و مورد لعن قرار نگيرد، مى بايست شأن صحابه را درباره اولادشان پاس داشت و اولاد آنها را به خاطر پدرانشان لعن نكرد، بنابر اين مى بايست شأن سعدبن ابى وقاص حفظ شود و فرزندش عمر بن سعد قاتل حسين عليه السلام لعن نشود، و شأن معاويه حفظ شود و فرزندش يزيد حادثه آفرين حره (1) و قاتل حسين عليه السلام و ترساننده اهل مسجد الحرام در مكه لعن نگردد، وشأن عمر بن خطاب درباره فرزندش عبيدالله قاتل هرمزان (كه بى گناه بود) ومحارب با على عليه السلام در صفين حفظ گردد.
بايد توجه داشت كه اگر خوددارى از دشمنى با دشمنان خدا از اصحاب پيامبر صلى الله عليه و آله و سلم حفظ شأن پيامبر صلى الله عليه و آله و سلم درباره اصحاب وى و رعايت عهد و پيمان حضرتش محسوب مى شد اگر گردن ما را هم مى زدند باز با آنان دشمنى نمى كرديم، ولى دوستى رسول خدا صلى الله عليه و آله و سلم با اصحاب خود مانند دوستى افراد نادانى نبود كه از روى تعصب با يكديگر دوستى مى كنند، و بى شك رسول خدا صلى الله عليه و آله و سلم دوستى ياران خود را از آن جهت واجب ساخت كه مطيع خدا بودند، و هر گاه كه معصيت خدا كنند و مايه وجوب محبتشان را از دست دهند ديگر در
نظر رسول خدا صلى الله عليه و آله و سلم باكى نيست كه دست از لزوم محبت آنان برداشت و شگفتى ندارد كه از تمسك به موالات آنان چشم پوشيد و روى گرداند، زيرا حضرتش دوست مى داشت كه با دشمنان خدا دشمنى كند گرچه خاندانش باشند، چنان كه دوست مى داشت كه با دوستان خدا دوستى نمايد گرچه از نظر خويشاوندى بس دور از وى باشند. شاهد بر اين، اجماع امت است بر آن كه خداوند دشمنى با مرتد و منافق را واجب ساخته گرچه از ياران رسول خدا صلى الله عليه و آله و سلم باشد و خود رسول خدا صلى الله عليه و آله و سلم بدين كار دستور داده و فرا خوانده است، زيرا خود حضرتش بريدن دست دزد و تازيانه زدن تهمت زننده و دختر زناكار را واجب ساخت گر چه از مهاجران يا انصار باشد. آيا نمى بينى كه فرمود: اگر فاطمه دزدى كند دستش را قطع مى كنم؟! مى بينيم كه درباره دخترش كه به منزله جان او است در دين خدا محاباتى ندارد و در حدود الهى ملاحظه او را نمى كند. و نيز اصحاب افك (1) را از جمله مسطح بن اثاثه را كه از بدريان بود تازيانه زد.
وانگهى اگر جايگاه ياران رسول خدا صلى الله عليه و آله و سلم به پايه اى است كه در صورت معصيت خدا هم نبايد با آنان دشمنى ورزيد و از آنان بدگويى نمود بلكه واجب است كه به خاطر صحابى بودن حرمتشان را پاس داشت و از عيبها و گناهان شان چشم پوشيد، بى شك بايد با يار موسى كه ثناى او در قرآن آمده، پس از آن كه پيرو هواى نفس خود شد و به تعبير قرآن از جامه آياتى كه به او داده شده بود بيرون آمد و گمراه شد باز هم چنين معامله كرد، و نيز سزاوار بود كه گوساله پرستان از ياران موسى از چنين شأنى برخوردار باشند، زيرا همه آنان از ياران پيامبرى بزرگ از پيامبران خداى سبحان بودند.
و نيز: اگر صحابه براى خود چنين منزلتى قائل بودند خود بهتر مى دانستند،
زيرا آنها منزلت خود را بهتر از عوام روزگار ما مى دانستند، و اگر بر خورد آنان را با يكديگر در نظر گيرى خواهى دانست كه قصه بر خلاف آن چيزى است كه امروز در دل مردم جاى گرفته است. اين على و عمار وابو الهيثم بن تيهان و خزيمة بن ثابت و همه ياران على از مهاجران و انصار هستند كه جايز نديدند از طلحه و زبير غفلت و رزند تا آن كه با آن دو و يارانشان آن كردند كه در عصر ما با خوارج مى كنند.
و اين طلحه و زبير و عايشه و ياران و هواداران آنها هستند كه روا نديدند دست از على بردارند تا آن كه آهنگ او كردند همان گونه كه آهنگ غاصبان به ناحق در زمان ما مى كنند.
و اين معاويه و عمرو عاص هستند كه على را با چشمى كه يك نفر عامى، دوست يا همسايه خود را مى بيند نگاه نكردند و كوتاه نيامدند تا آن كه شمشير به روى او كشيدند و او و اولاد او و هر زنده اى از خاندان او را لعن كردند و يارانش را كشتند، و آن حضرت نيز در نمازهاى واجب آن دو را وابوالاعور اسلمى و ابوموسى اشعرى را كه هر دو از صحابه بودند به همراه آن دو لعن مى كرد.
و اين سعدبن ابى وقاص، محمد بن مسلمه، اسامة بن زيد، سعيد بن زيد بن عمرو بن نفيل، عبد الله بن عمر، حسان بن ثابت و انس بن مالك هستند كه بر خود لازم نديدند كه از على در جنگ با طلحه و از طلحه در جنگ با على تقليد كنند با آن كه به اجماع مسلمانان طلحه وزبير افضل از اين چند تن بوده اند، زيرا به پندار خودشان بيم از آن داشتند كه مبادا على در جنگ با آن دو در اشتباه باشد و نيز آن دو در جنگ با على در اشتباه باشند.
و اين عثمان است كه ابوذر را به ربذه تبعيد كرد و با او چنان معامله كرد كه با گنهكاران و افراد بى ايمان مى كنند.
و اين عمار وابن مسعودند كه با عثمان آن گونه بر خورد كردند چرا كه از او
چيزها ديدند كه موجب شد او را پند دهند و عثمان هم با آنان معامله اى كرد كه همه مى دانيد و انقلابيون هم با عثمان چنان كردند كه شما مى دانيد و همه مردم هم به خوبى مى دانند.
و اين عمر است كه وقتى زبيربن عوام از او اجازه مى خواهد تا در جنگ شركت كند به او مى گويد: من دروازه اين ناحيه را مىبندم تا مبادا ياران محمد در آن در ميان مردم پخش شوند و آنان را به گمراهى كشند! و نيز او و ابوبكر معتقد بودند كه على و عباس در داستان نزاع در ميراث پيامبر صلى الله عليه و آله و سلم آنها را دروغگو و ستمگر و تبهكار مى دانستند و نديديم كه على و عباس هم از اين پندار درباره آن دو عذر بخواهند و عقب نشينى كنند و هيچ يك از اهل حديث نيز اعتذار آنها را نقل نكرده است و نديديم كه ياران رسول خدا صلى الله عليه و آله و سلم نيز آنچه را عمر از على و عباس نقل كرد و به آنها نسبت داد بر آنها انكار كنند و آن را ناروا بدانند، و نيز اين گفتار عمر درباره ياران رسول خدا صلى الله عليه و آله و سلم را كه گفت: (آنها مى خواهند مردم را گمراه كنند) بر عمر رد نكردند، و نيز بر عثمان اشكال نگرفتند كه شكم عمار را لگد كوب كرد و استخوانهاى سينه ابن مسعود را شكست، و نيز بر عمار و ابن مسعود در برخوردى كه با عثمان داشتند اشكال نگرفتند آن گونه كه امروز عامه گفتگو درباره صحابه را منكر مىشمارند. آرى صحابه اين اعتقادى را كه عامه درباره آنها دارند درباره خود نداشتند، جز آن كه بايد گفت: گويى عامه خود را آگاه تر به حال صحابه از خود آنان مى دانند!
و اين على و فاطمه و عباس (عموى پيامبر صلى الله عليه و آله و سلم) هستند كه پيوسته يك سخن بودند بر اين كه حديث: (ما گروه پيامبران ارث نمى نهيم) دروغ است و مىگفتند كه آن ساختگى است و مى گفتند: چگونه پيامبر صلى الله عليه و آله و سلم اين حكم را به ديگران آموخته و از ما كه وارثان او هستيم پنهان داشته با آن كه ما سزاوارتر از همه مردم بوديم كه اين حكم را به ما ابلاغ كند!
و اين عمر بن خطاب است كه در حق اهل شورا گواهى مى دهد كه پيامبر صلى الله عليه و آله و سلم در حال رضايت از آنها از دنيا رفت آن گاه همين عمر دستور مى دهد كه اگر اهل شورا در تعيين خليفه تأخير كردند گردن همه را بزنند! تازه اين دستور پس از آن بود كه از هر كدام نكوهشى به عمل آورد و درباره آنها چيزها گفت كه اگر امروزه عامه آن سخنان را از كسى بشنوند جامه اش را در گردنش پيچند و براى دادخواهى نزد سلطان كشند و در حضور سلطان به رافضى بودن وى گواهى دهند و خون او را حلال شمارند. در صورتى كه اگر ايراد به صحابه رفض مى بود عمربن خطاب رافضى ترين مردم و امام همه رافضى ها بوده است.
و نيز شايع و مشهور است كه عمر گفت: (بيعت با ابى بكر باشتاب صورت گرفت و خدا شر آن را بازداشت، هر كه به مانند آن عمل كند او را بكشيد). و اين طعن و ايراد به آن عقد بيعت و نكوهشى از آن بيعت اصلى است. و نيز نقل شده كه در نماز از ابو بكر ياد مى كرد و درباره عبد الرحمن فرزند ابو بكر مى گفت:
(او حيوان بدى است و با اين حال از پدرش بهتر است)! و نيز درباره سعدبن عباده كه رئيس و سركرده انصار بود مى گفت: (سعد را بكشيد، خدا سعد را بكشد. او را بكشيد كه منافق است). و نيز ابوهريره را دشنام داد و به روايت او ايراد گرفت، و خالد بن وليد را دشنام داد و در دينداريش طعنه زد و حكم به فسق و وجوب قتل او نمود. و نيز عمرو بن عاص و معاوية بن ابى سفيان را خائن خواند و به دزدى از اموال عمومى و زمين خوارى نسبت داد. و او خيلى زود به بدى مى شتافت و بد بر خورد و دشنامگوى به همه بود و در ميان صحابه كمتر كسى بود كه از شر زبان و دست او سالم مانده باشد و از همين رو با همه فتوحاتى كه در زمان او انجام گرفت او را دشمن داشته و روزگار او را ناخوش مى داشتند.
سؤال اين است كه چرا عمر احترام صحابه را مانند عامه (زمان ما) پاس نمى داشت؟ بالاخره يا عمر خطاكار بود يا عامه.
اگر گويند: عمر تنها گنهكاران و عاصيان را كه مستحق ناسزا و كتك بودند ناسزا مى گفت و كتك مى زد. در پاسخ گوييم: گويى ما از كسى كه مستحق بيزارى و دشمنى نيست بيزارى مى جوييم و دشمنى مى كنيم؟! هرگز، نه ما و نه هيچ مسلمان و عاقلى چنين نمى گويد.
بارى، هدف ما از اين سخنان آن است كه روشن كنيم كه صحابه هم قومى از مردم بوده اند و محكوم به هر حكمى هستند كه بر مردم مى رود، هر كدام از آنان كه بد كرده او را نكوهش مى كنيم، و هر كدام كه نيكوكار بوده او را مىستاييم، و آنها فضيلت چندانى بر مسلمانان ديگر ندارند جز به ديدن رسول خدا و معاصر بودن با آن حضرت، بلكه بسا گناهان آنان از گناه ديگران فاحش تر باشد، زيرا آنان نشانه ها و معجزات را با چشم ديدند و اعتقاد آنها نزديك به ضرورت بود ولى ما آن معجزات را نديده ايم و عقايدمان تنها از روى انديشه و فكر بوده و در معرض شك و شبهه قرار دارد، بنابر اين گناهان ما سبك تر است زيرا معذورتريم. (1) درود خدا بر او روزى كه ديده به جهان گشود و روزى كه ديده از جهان فرو بست و روزى كه زنده بر انگيخته خواهد شد.
(در آغاز و انجام خداى را سپاس).
