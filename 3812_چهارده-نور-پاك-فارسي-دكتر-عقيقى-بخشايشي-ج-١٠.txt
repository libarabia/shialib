14 نور پاك (عليهم السلام) 10. زندگى امام على بن موسى الرضا (عليه السلام) مأمن بى پناهان دكتر عقيقى بخشايشى
بسم الله الرحمن الرحيم
دفتر نشر نويد اسلام مؤسسهء انتشارات نويد اسلام 14 نور پاك (عليهم السلام) زندگى امام على بن موسى الرضا (ع) ناشر: انتشارات نويد اسلام / حروفچينى و صفحه بندى: متين نگار انتشار: تابستان 1381 / نوبت چاپ: اول ليتوگرافى: اهل بيت (ع) / چاپ: بهار / صحافى: الجواد تيراژ: 2000 نسخه / قيمت: 550 تومان شابك: 9 - 97 - 6485 - 964 كليه حقوق براى ناشر محفوظ است.
نشانى:
تهران، رو به روى دانشگاه، خيابان 12 فروردين، كوچه نوروز، پلاك 6، انتشارات فراهانى / 6405932 قم، پاساژ قدس، طبقه همكف، پلاك 111، انتشارات نويد اسلام / 7743462 تبريز، سازمان تبليغات اسلامى / 9 - 5272003 مشهد، انتشارات عليزاده / 50332
شناسنامهء مبارك امام على بن موسى الرضا (ع) نام مبارك: على (ع) كنيهء شريف: ابوالحسن لقب مبارك: رضا نام پدر بزرگوار: موسى بن جعفر (ع) نام مبارك مادر: نجمه يا تكتم تاريخ ولادت: 11 ذى القعده 148 هجرى سال شروع امامت: 183 ه‍. ق سن شروع امامت: 35 مدت امامت: 20 سال مدت عمر مبارك: 55 سال تاريخ شهادت: آخر ماه صفر 7203 ه‍. ق علت شهادت: انگور زهرآلود / به دست مأمون ملعون محل دفن: سناباد خراسان (مشهد كنونى) تعداد فرزندان: 1 پسر و 1 دختر
بخش اول نگاهى گذرا به زندگى و عصر امام (عليه السلام)
بخش اول / نگاهى كوتاه به زندگى و عصر امام (ع)...
امام رضا (عليه السلام) در روز جمعه، يا پنج شنبه 11 ذى قعده در سال 148 در شهر مدينه پا به عرصهء حيات نهاد و جهان را با صفا و معنويت خويش، منور ساخت. البته برخى ولادت امام را در سال 153 گفته اند.
مادر آن حضرت نقل مى كند: هنگامى كه كودك قدم به اين جهان گذاشت، دستان كوچك را بر زمين نهاد و سر را به سوى آسمان بلند كرد و سخنى چند بر زبان راند. چون قنداقه اش را به دست پدر بزرگوار دادند، نگاهى به چهرهء معصوم و زيباى او نمود، و فرمود:
گوارا باد تو را اى نجمه، در اين كرامتى كه خدايت نموده است. (1) پدرش اذان در گوش راست و اقامه در گوش چپش گفت، كام او را با آب فرات برداشت و آنگاه جگر گوشه اش را به مادرش سپرد و فرمود: بگير اين پسر را كه او بقية الله است در روى زمين. (2) او كودكى بود كه بسيار شير ميل مى فرمود تا آنجا كه مادر مكرمه اش مى گفت: مرا به يك زن شيرده كمك و يارى كنيد، چرا كه طفلم بسيار شير مى خورد، و به واسطهء شير دادن او از اذكارم باز مانده ام، ميل دارم نه پسرم شير كم بخورد، و نه من از ذكر و دعايم بازمانم. (3) نسب امام رضا (عليه السلام) به اين شيوه مى باشد:
او على بن موسى بن جعفر بن محمد بن على بن الحسين بن على بن ابى طالب (عليه السلام) هشتمين امام اهل بيت است، كه در مدينه متولد، و در طوس وفات يافته است.
مادر حضرت (عليه السلام) مادر آن بزرگوار " تكتم " بود پس از تولد آن حضرت، از سوى همسر بزرگوارش " طاهره "
نام و لقب گرفت، محدثين بزرگ همانند صدوق وعلامه مجلسى بر حسب اختلاف روايات نام مادر حضرت رضا (عليه السلام) را به نامهاى نجمه، طاهره، أروى، سمانه، نوبيه، ام البنين و... ذكر كرده اند. (1) تعدد اسامى به مناسبتهاى مختلف مى باشد.
امام موسى بن جعفر (عليه السلام) در مورد همسرش (مادر امام رضا (عليه السلام)) فرمود:
" پدر و جدم در رؤيايى بر من وارد شدند و پارچه اى از حرير با آنان بود، چون آن را گشودند صورت زنى بر آن نقش بود، فرمودند: از اين جاريه بهترين اهل زمين بعد از تو به دنيا خواهد آمد و امر فرمودند هر گاه آن مولود مسعود به دنيا آمد، نامش را " على " بگذارم و گفتند زود است خداوند جهان به وسيلهء او عدل و رأفت و رحمتش را ظاهر سازد، خوشا به حال آن كس كه او را تصديق كند! و واى بر آن كس كه با او دشمنى ورزد و إنكارش نمايد ". (2) معروف است در آن زمان زنى داناتر و پرهيزگارتر از تكتم نبود. او در خانهء موسى بن جعفر (عليها السلام) " طاهره " ناميده مى شد. تكتم مى گويد چون به فرزندم على الرضا (عليه السلام) باردار شدم، احساس سنگينى نمى كردم، چون به خواب مى رفتم گويى صداى تسبيح و تهليل و تمجيد خداى متعال را از ميان شكم مى شنيدم ". (3) كنيه والقاب آن حضرت كنيه او " ابوالحسن " والقاب آن حضرت عبارت است: از رضا، صابر، رضى ووفى، كه مشهورترين آنها همان " رضا " ست. در مناقب ابن شهر آشوب آمده است: احمد بزنطى گويد: بدان جهت آن حضرت را رضا ناميده اند كه او از خدا در آسمانش رضا بود و براى پيامبر و ائمه در زمين رضا بود. و نيز گفته اند چون مخالف و موافق گرد آن حضرت بودند و او را قبول داشتند، وى را رضا ناميدند ". (4)
روش اخلاقى و انسانى امام (عليه السلام) امام رضا (عليه السلام) به اخلاقى عالى و ممتاز، آراسته بود، و بدين سبب دوستى عام و خاص را به خود جلب فرموده بود، همچنين اخلاق انسانى آن حضرت، يگانه و بى مانند، و در حقيقت تجلى روح نبوت، و مصداق بارز رسالتى بود كه خود آن حضرت، يكى از نگهبانان و امانت داران و وارثان اسرار آن به شمار است. از ابراهيم بن عباس نقل شده است كه:
" من ابى الحسن الرضا (عليه السلام) را هرگز نديدم كه در سخن گفتن، با كسى درشتى كند، و هرگز نديدم سخن كسى را پيش از فراغت از آن، قطع كند. و هرگز درخواست كسى را، كه قادر به انجام آن بود، رد نمى فرمود. و هرگز پاهاى خود را، در جلو همنشين دراز نمى كرد.
و هرگز در برابر همنشين تكيه نمى داد. و هرگز از او را نديدم، كه آب دهان اندازد. و هرگز او را نديدم، كه قهقهه كند، بلكه خنده اش تبسم بود. تا آن جا كه مى گويد: هر كه بگويد در فضيلت، كسى را مانند او ديده است، از او باور نكنيد ". (1) در مناقب ابن شهر آشوب آمده است كه: امام رضا (عليه السلام) وارد حمام شد، مردى كه آن حضرت را نمى شناخت، به او گفت بدن مرا مالش ده، امام (عليه السلام) شروع به مالش بدن او فرمود و هنگامى كه حاضران آن مرد را متوجه كردند، او حضرت را شناخت با پريشانى شروع به عذرخواهى و پوزش نمود، اما امام (عليه السلام) همچنان به مالش بدن او ادامه مى داد، و او را دلدارى مى داد ". (2) عبد الله بن صلت، از مردى از اهل بلخ روايت كرده است كه: گفته است: من در سفر امام رضا (عليه السلام) به خراسان، در خدمت او بودم، يك روز دستور فرمودند، سفرهء غذا بياندازند در كنار سفره، همگى غلامان آن حضرت از سياهان و غير آنان، گرد آمدند. من به آن جناب عرض كردم، فدايت شوم، كاش! براى اينها، سفره جداگانه اى انداخته مى شد، امام (عليه السلام)
فرمود: پروردگار ما يكى است، پدر و مادر ما هم يكى است و پاداش خدا هم به كردار است. (1) بنابراين امام (عليه السلام) هيچ تفاوتى ميان خود و بردگان و غلامان خويش، جز به كردار نمى بيند، و به غير از عمل، همه امتيازات و نابرابريهايى كه مربوط به حقوق اجتماعى مى باشد منتفى است و همگى در اين امور برابر و يكسانند، زيرا همه مخلوق خدايند، و پدر آنها آدم، وآدم از خاك آفريده شده است.
از ياسر خادم نقل شده كه گفته است:
ابوالحسن الرضا (عليه السلام) به ما فرمود، " اگر هنگامى كه مشغول خوردن خوراك هستيد، مرا بالاى سر خود، ايستاده ديديد از جاى خود، برنخيزيد، مگر اين كه از خوردن، فارغ شده باشيد ". (2) علم و دانش امام رضا (عليه السلام) امام على (عليه السلام) دانش خود را از جدش پيامبر خدا (صلى الله عليه وآله) به ارث برده بود و سرچشمه جوشانى از علم و فضيلت بود كه تشنگان دانش و معرفت از فيض وجودى او بهره مى بردند و عطش خود را براى فهم مشكلات وحل معضلات، به دو فرو مى نشاندند.
از امام موسى بن جعفر (عليه السلام) روايت شده است، كه به فرزندان خود مى فرمود: اين برادرتان، على بن موسى، عالم آل محمد (صلى الله عليه وآله) است، مسائل دين خود را از او بپرسيد، و آنچه به شما مى گويد نگهداريد، زيرا من بارها از پدرم، جعفر بن محمد شنيدم كه مى فرمود: عالم آل محمد در صلب تو است، واى كاش من او را ديدار مى كردم، و او با أمير المؤمنين على، همنام است ". (3) از ابراهيم بن عباس صولى نقل شده است كه مى گفت: " من نديدم از امام رضا (عليه السلام)
پرسشى شود، كه آن را نداند، و داناتر از او، نديده ام، مأمون با پرسش از هر چيزى، آن حضرت را مى آزمود، و امام (عليه السلام) او را پاسخ مى فرمود، در حالى كه تمامى پاسخ‌هاى آن حضرت، مأخوذ از قرآن و مستند به آن بود ". (1) حاكم در تاريخ نيشابور مى نويسد " امام رضا (عليه السلام) در مسجد پيامبر خدا (صلى الله عليه وآله) مى نشست و فتوا مى داد، در حالى كه او بيست و چند ساله بود ".
در سنن ابن ماجه و همچنين در تهذيب الكمال آمده است كه: او سرور بنى هاشم بود و مأمون او را بسيار بزرگ مى داشت و احترام مى كرد. جانشينى خود را به او سپرد، و پيمان ولايت عهدى با او بست.
از ابو صلت هروى نقل شده است كه گويد: " من از على بن موسى الرضا (عليه السلام) دانشمندتر و عالمتر نديده ام، و هيچ عالمى او را ديدار نكرد، مگر اين كه همين موضوع را همانند من شهادت داد، مأمون گروهى از دانشمندان اديان مختلف، وفقها و متكلمان اسلام را در جلسات متعدد گرد آورد، همگى مغلوب علوم سرشار آن حضرت شدند، و به فضل و برترى او اقرار و به ناتوانى خود اعتراف كردند ". (2) از مأمون در داستان ولايتعهدى امام (عليه السلام) نقل شده است كه گويد: " من كسى را در روى زمين، دانشمندتر از اين مرد نمى دانم ". (3) فضيلت زيارت امام رضا (عليه السلام) شيعيان فراموش نمى كنند كه أمير المؤمنين مانند پيامبر اسلام پيروانش را به زيارت فرزندش تشويق و ترغيب مى فرمود در يكى از گفتارش فرمود:
مردى از فرزندانم در خاك خراسان به زهر ستم شهيد خواهد شد، او همنام من است و پدرش همنام موسى بن عمران است، هر كس او را در غربت زيارت كند، پروردگار متعال
گناهان قديم و جديدش را ببخشد، گرچه به شماره ستارگان آسمان و قطرات باران و ريزش برگ درختان باشد. (1) امام ششم فرمود: " يقين بدانيد آن حضرت، امام و پيشوائى است كه اطاعت و فرمانبردارى او بر خلق واجب است، او امامى است كه در غربت شربت شهادت نوشيده است. آرى كسى كه آن امام را زيارت كند و عارف به حق او باشد، خداوند جهان به زيارت كنندهء عارف به حق امام ثواب هفتاد هزار شهيد عطا فرمايد از آن شهيدانى كه در حضور رسول خدا با حقيقت ايمان شهيد شدند ". (2) امام رضا (عليه السلام) خود فرمودند: هر كس مرا زيارت كند، در روز قيامت در سه موطن و مورد حساس و هولناك به فريادش مى رسم، يكى زمانى كه نامه‌هاى اعمال نيكوكاران در دست راست و بدكاران در دست چپ ايشان پرواز كند. دوم وقتى كه مى خواهند از صراط عبور نمايند. سوم، هنگامى كه در ميزان سنجش اعمال، عمل آنها سنجيده مى شود. (3) على بن مهزيار خدمت امام نهم جواد الائمه شرفياب شد، عرض كرد فدايت شوم، زيارت پدر بزرگوارتان امام رضا (عليه السلام) افضل است يا زيارت جدتان حسين على (عليه السلام)، امام (عليه السلام) فرمود: زيارت پدرم افضل است، زيرا امام حسين را تمام مردم از مذاهب مختلفه زيارت مى كنند ولى پدرم را جز خواص شيعه زيارت نمى كنند ". (4) خلفاى معاصر امام (عليه السلام) مدت امامت آن حضرت بيست سال بود او در اين مدت، با سه تن از حاكمان عباسى معاصر بوده است: 1. هارون رشيد 2. محمد امين 3. عبد الله مأمون.
ده سال با هارون رشيد، پنج سال با محمد أمين و پنج سال آخر با عبد الله مأمون عباسى معاصر بوده است. هر كدام از روزگاران فوق، مزايا، خواسته‌ها و ويژه‌گيهاى خاص
خود را داشته است كه به برخى از آنها اشاره مى گردد:
حضرت رضا (عليه السلام) تا آغاز حكومت مأمون در زادگاه خويش، در شهر منور مدينه زندگى مى نمود و زندگى نسبتا آرام و بى مزاحمتى داشت ولى وقتى مأمون پس از خلع و قتل برادرش أمين كه به حكومت مطلقهء ديار اسلامى رسيد آن حضرت را از مدينه به خراسان فراخواند و مسألة اى به نام " ولايت عهدى " را بر آن بزرگوار تحميل نمود.
از سال 183 هجرى كه پيشواى هفتم امام موسى بن جعفر (عليه السلام) در زندان به دستور هارون ستمگر مسموم شد و به لقاى حق، شتافت، امامت و پيشوائى امام هشتم به مدت ده سال در دوران حكومت وى سپرى گرديد.
اين مدت، در آن عصر اختناق و استبداد و خودكامگى هارون، دوران آزادى نسبى و فعاليت فرهنگى و علمى امام رضا (عليه السلام) به شمار مى رود، زيرا هارون در اين مدت متعرض امام نمى شد و حضرت آزادانه فعاليت مى نمود، ازينرو شاگردانى را كه امام تربيت مىكرد توانستند علوم و معارف اسلامى و حقايقى از تعليمات قرآن را در حوزهء اسلام منتشر سازند و آنچه از معارف اسلامى انتشار يافته است عمدتا مربوط به اين دوره از حيات علمى امام رضا (عليه السلام) مىشود.
شايد علت مهم كاهش فشار از طرف هارون، نگرانى وى از عواقب قتل امام موسى بن جعفر (عليه السلام) بوده باشد زيرا گرچه هارون تلاش فراوانى به منظور كتمان اين جنايت به عمل آورد، اما سرانجام جريان فاش شد و موجب نفرت و انزجار مردم گرديد و هارون كوشش مى كرد خود را از اين جنايت بزرگ تبرئه سازد. گواه اين معنا آنست كه هارون به عموى خود " سليمان بن ابى جعفر "، كه جنازهء آن حضرت را از دست عملهء ظلم وى گرفته با احترام به خاك سپرده بود پيغام فرستاد كه: " خدا سندى بن شاهك را لعنت كند، او اين كار را بدون اجازهء من انجام داده است "! (1)
مؤيد ديگر اين معنى اظهارات هارون در پاسخ " يحيى بن خالد برمكى " در مورد على بن موسى (عليه السلام) است، يحيى (كه قبلا نيز دربارهء امام كاظم (عليه السلام) بدگويى وسعايت كرده بود) به هارون گفت:
پس از موسى بن جعفر اينك پسرش جاى او نشسته و ادعاى امامت دارد (بهتر است از هم اكنون على بن موسى (عليه السلام) تحت نظر مأموران خليفه قرار گيرد!) هارون (كه هنوز قتل موسى بن جعفر را فراموش نكرده بود و از عواقب آن نگران بود)، پاسخ داد:
آنچه با پدرش كرديم كافى نبود؟ مى خواهى يكباره شمشير بردارم و همهء علويين را بكشم؟! (1) خشم هارون، درباريانش را خاموش ساخت، و ديگر كسى جرأت نكرد در بارهء آن حضرت به سعايت بپردازد.
على بن موسى با استفاده از اين فرصت در زمان هارون، علنا اظهار امامت مى كرد و در اين مورد بر خلاف پدران بزرگوارش تقيه نداشت، تا آنجا كه بعضى از مخلصان و دوستان آن بزرگوار، او را بر حذر مى داشتند و امام (عليه السلام) به آنان اطمينان مى داد كه از سوى هارون آسيبى به وى نخواهد رسيد!
صفوان بن يحيى مى گويد: چون امام ابوابراهيم موسى بن جعفر (عليه السلام) درگذشت وعلى بن موسى الرضا (عليه السلام) امر امامت و خلافت خود را آشكار ساخت، به حضرت عرض شد:
شما امر بزرگ و خطيرى را اظهار مى داريد و ما از اين ستمگر بر شما مى ترسيم.
فرمود: او هر چه مى خواهد كوشش كند، او را بر من راهى نيست. (2)
نيز از محمد بن سنان نقل شده است (1) كه: به ابى الحسن على بن موسى الرضا (عليه السلام) در ايام خلافت هارون عرض كردم:
شما امر خلافت و امامت خود را آشكار ساخته به جاى پدر نشسته ايد، در حالى كه هنوز از شمشير هارون خون مىچكد!!
فرمود: مرا گفتار پيامبر اكرم (صلى الله عليه وآله) نيرو و جرأت مى بخشد كه فرمود: اگر ابوجهل توانست مويى از سر من كم كند بدانيد من پيامبر نيستم، و من به شما مى گويم: اگر هارون مويى از سر من گرفت بدانيد من امام نيستم!! (2) عهد امين و مأمون، هارون در زمان خلافت خود، " محمد امين " متولد از زبيده را وليعهد خود قرار داد و از مردم، براى او بيعت گرفت و " عبد الله المأمون " را نيز (كه از مادرى ايرانى تولد يافته بود) وليعهد دوم قرار داد.
در سال 193 هجرى به هارون گزارش رسيد كه انقلاب و شورشى در شهرهاى خراسان بالا گرفته است و فرماندهان ارتش، با همهء بى رحمى و درندگى كه از خود نشان مى دهند، از خاموش ساختن فرياد انقلاب عاجز مانده اند.
هارون پس از مشاوره با وزيران و مشاوران خود، صلاح ديد كه شخصا به آن سامان سفر كند و قدرت خلافت را يك جا براى سركوب انقلابها و نهضتهاى خراسانيان به كار
گيرد. وى پسرش محمد امين را در بغداد گذاشت و مأمون را كه ضمنا از طرف پدر والى خراسان بود، همراه خود به خراسان برد.
هارون توانست اوضاع آشفتهء خراسان را آرام و - به اصطلاح - فتنه ها را خاموش سازد، اما ديگر نتوانست به بغداد - مركز خلافت - برگردد. او در سوم جمادى الأخرى سال 193 هجرى در طوس درگذشت و دو برادر را در صحنهء رقابت بر جاى گذاشت. (1) شكست امين شبى كه هارون در " طوس " در گذشت، مردم با پسر او محمد امين در بغداد بيعت كردند.
از خلافت امين بيش از 18 روز نگذشته بود كه در صدد برآمد مأمون را از ولايتعهدى خلع كند و آن را به فرزند خود، " موسى "، واگذار نمايد.
او در اين باره با وزراى خود مشاوره نمود و آنان اين كار را مصلحت نديدند، مگر يك نفر بنام " على بن عيسى بن ماهان " كه اصرار بر خلع مأمون داشت. سرانجام امين، تصميم خود را مبنى بر خلع برادر اعلام كرد. مأمون نيز در واكنش نسبت به اين عمل، امين را از خلافت خلع كرد و پس از يك سلسله درگيريهاى نظامى و قتل و كشتار سرانجام امين در سال 198 هجرى كشته شد. (2) بدين ترتيب پس از كشته شدن او اختيارات كامل كشور اسلامى، در دست مأمون قرار گرفت.
آزادى نسبى امام در زمان امين در دوران حكومت امين، و سالهايى كه بين مرگ هارون و حكومت مأمون فاصله شد، برخوردى ميان امام و مأموران حكومت عباسى در تاريخ به چشم نمى خورد و پيداست كه دستگاه خلافت بنى عباس در اين سالهاى كوتاه، كه گرفتار اختلافات داخلى و
مناقشات امين و مأمون وخلع مأمون از ولايتعهدى و واگذارى آن به موسى فرزند امين بود، فرصتى براى ايذا وآزار علويان عموما، و امام رضا (عليه السلام) خصوصا نيافت و ما مى توانيم اين سالها را (193 - 198) ايام آزادى نسبى امام و فرصت خوبى براى فعاليتهاى فرهنگى آن حضرت بدانيم. (1) اكنون جاى آن دارد كمى در مورد مأمون مكث نموده و به بررسى زندگى او به پردازيم:
مأمون كيست؟
مادر مأمون كنيزى خراسانى بنام " مراجل " بود كه در روزهاى پس از تولد مأمون از دنيا رفت و مأمون به صورت نوزادى يتيم و بى مادر پرورش يافت. مورخان نوشته اند كه:
مادر وى زشت ترين و بدچهره‌ترين كنيز در آشپزخانهء هارون بود، و اين خود مؤيد داستانى است كه علت حامله شدن وى را بازگو مى كند. (2) ولادت مأمون در سال 170 هجرى، يعنى در همان شبى كه پدرش به خلافت رسيد، رخ داد و درگذشتش در سال 218 هجرى رخ داد.
مأمون را پدرش به " جعفر بن يحيى برمكى " سپرد تا او را در دامان خود بپروراند.
مربى وى " فضل بن سهل " بود كه به " ذوالرياستين " شهرت داشت و بعد هم وزير خود
مأمون گرديد. فرمانده كل قوايش نيز " طاهر بن حسين ذواليمينين " بود.
خصوصيات مأمون زندگى مأمون سراسر كوشش و فعاليت و خالى از رفاه و آسايش آنچنانى بود، درست برعكس برادرش امين كه در آغوش زبيده پرورش يافته بود. هر كس زبيده را بشناسد درمىيابد كه تا چه حد بايد زندگى امين غرق در خوشگذرانى و تفريح بوده باشد. مأمون مانند برادرش اصالت چندانى براى خود احساس نمى كرد و نه تنها به آيندهء خود، مطمئن نبود، بلكه بر عكس، اين نكته را مسلم مى پنداشت كه عباسيان به خلافت و حكومت او تن در نخواهند داد، از اينرو خود را فاقد هرگونه پايگاهى كه بدان تكيه كند مى ديد، و به همين دليل آستين همت بالا زد و براى آينده به برنامه ريزى پرداخت.
مأمون خطوط آيندهء خود را از لحظه اى تعيين كرد كه به موقعيت خود پى برد و دانست كه برادرش امين از مزايايى برخوردار است كه دست وى از آنها كوتاه است.
او از اشتباهات امين نيز پند آموخت: مثلا " فضل " با مشاهدهء امين كه خود را به لهو و لعب سرگرم ساخته بود، به مأمون مى گفت كه تو پارسايى و ديندارى و رفتار نيكو از خود بروز بده. مأمون نيز همين گونه مى كرد، هر بار كه امين كارى را با سستى، آغاز مى كرد، مأمون همان كار را با جديت در پيش مى گرفت.
در هر حال مأمون در علوم و فنون مختلف، تبحر يافت و بر امثال واقران خويش، و حتى بر تمام عباسيان، برترى يافت.
برخى مى گفتند: در ميان عباسيان كسى دانشمندتر از مأمون نبود.
" ابن نديم " درباره اش چنين گفته است: " آگاهتر از همهء خلفا نسبت به فقه و كلام بود ".
از حضرت على (عليه السلام) نيز نقل شده كه روزى دربارهء بنى عباس سخن مى گفت، تا بدين جا رسيد كه فرمود: " هفتمين آنان، از همه شان دانشمندتر خواهد بود ". (1) سيوطى، ابن تغرى بردى، وابن شاكر كتبى نيز مأمون را چنين ستوده اند: " به لحاظ
دور انديشى، اراده، بردبارى، دانش، زيركى، هيبت، شجاعت، سيادت و فتوت، بهترين مرد بنى عباس بود، هر چند همهء اين صفات را اعتقادش به مخلوق بودن قرآن لكه دار كرده بود ". پدر مأمون نيز خود به برترى وى بر برادرش امين شهادت داده و گفته بود: "...
تصميم گرفته ام ولايتعهدى را تصحيح كنم و به دست كسى بسپارم كه رفتارش را بيشتر مى پسندم، خط مشيش را مىستايم، به حسن سياستش اطمينان دارم و از ضعف وسستيش آسوده خاطرم، و او كسى جز " عبد الله " نمى باشد.
اما بنى عباس به پيروى از هواى نفس خويش، محمد امين را مى طلبند، چه او يكپارچه به دنبال خواهشهاى نفسانى است، دستش به اسراف باز است، زنان و كنيزان در رأى او شريك و مؤثر واقع مى شوند، در حالى كه عبد الله شيوه اى پسنديده و رأيى اصيل دارد و براى تصديق چنين امرى بزرگ، شخصى قابل اطمينان است... ". (1) امام هشتم در عصر مأمون آرى با استقرار مأمون بر سرير خلافت، كتاب زندگانى امام (عليه السلام) ورق خورد و صفحهء تازه اى در آن گشوده شد، صفحه اى كه در آن امام على بن موسى الرضا (عليه السلام) سالهايى را با اندوه و ناملايمات بسيار به سر برد. غاصبين خلافت - چه آنان كه از بنى اميه بودند و چه بنى عباس - بيشترين وحشت و نگرانى را از جانب خاندان على (عليه السلام) داشتند، كسانى كه مردم - ولا اقل تودهء انبوهى از آنها - خلافت را حق مسلم آنان مى دانستند و علاوه بر اين هر گونه فضيلتى را نيز در وجود آنان مى يافتند. اين بود كه فرزندان بزرگوار على (عليه السلام) همواره مورد شكنجه و آزار خلفاى وقت بودند و سرانجام هم به دست آنان به شهادت مى رسيدند.
اما مأمون احيانا اظهار علاقه به تشيع مى كرد و گردانندگان دستگاه خلافتش هم غالبا ايرانيان بودند كه نسبت به آل على و امامان شيعه، علاقه و محبتى خاص داشتند و لذا نمى توانست همچون پدران خود، هارون و منصور، امام (عليه السلام) را به زندان بيفكند و مورد
شكنجه و آزار قرار دهد، ازينرو روش تازه اى انديشيد كه گرچه چندان بى سابقه نبود و در زمان خلفاى گذشته هم تجربه شده بود، اما در هر حال خوشنام‌تر و كم‌محذورتر بود و به همين جهت روش خلفاى بعد، نيز بر همان مبنا قرار گرفت.
مأمون تصميم گرفت امام (عليه السلام) را به " مرو "، مقر حكومت خود، بياورد و با آن حضرت طرح دوستى و محبت بريزد و ضمن استفاده از موقعيت علمى و اجتماعى آن حضرت، كارهاى او را تحت نظارت كامل قرار دهد. كه در بخش ولايت عهدى به تفصيل بحث خواهيم نمود.
بخش دوم فضائل اخلاقى و مكارم معنوى امام (عليه السلام)
بخش دوم / فضائل اخلاقى و مكارم معنوى امام (ع)...
1. مأمون عباسى (م 170 218 ه‍): مأمون از افاضل خلفاى بنى عباس و از دانشمندان ايشان به شمار مى رفت. وى مرد بردبار و زيرك و سرسخت و سخى بود. در مملكت خويش ابداعات و ابتكارات بسيارى كرد از جملهء آن كه وى در ميان خلفا نخستين كسى بود كه در علوم حكمت جستجو و كاوش نمود و كتابهايى آن را به دست آورد و دستور داد آن را به عربى ترجمه كرده و نشر دهند او در پاسخ نامه اى كه بنى عباس به او نگاشته بودند كه به جاى امام رضا (عليه السلام) پسر خود (عباس) را به عنوان ولى عهد معرفى نمايد و او را در اين مورد توبيخ و سرزنش نموده بودند او در حق امام رضا مى نويسد:
" اما اين كه گفتيد خوب بود كه مأمون دربارهء بيعت با " ابوالحسن الرضا " بيشتر بصيرت و آگاهى كسب مى كرد، بدانيد كه مأمون با او بيعت نكرد مگر از روى بصيرت و آگاهى و به خوبى مى داند كه الان در روى زمين كسى در فضل و عفت، و زهد و تقوا، و خداشناسى به پايهء او نمى رسد و كسى مثل او مورد پسند عامه و خاصه نيست و بيعت من با او جز به خاطر جلب رضاى پروردگار نيست در اين باره كوشش لازم را به عمل آورده است و در راه خدا سرزنش كسى مرا دلگير نمى كند به جان خود قسم! اگر بيعت من بر اساس علاقهء شخصى و عاطفهء فردى بود، در آن صورت پسرم عباس و ساير اولادم پيش من محبوبتر بودند و ليكن من امرى را اراده كرده ام و خداوند هم امرى را و هرگز امر من بر امر خدا سبقت نمى گيرد ". (1) توضيح اين گفتار آنكه: " مأمون در سال 200 بنى عباس را كه بيش از 23 هزار نفر بودند در يك جا جمع كرده و خطاب به آنان چنين گفت: او در احوال بزرگان دو خانوادهء
عباسى و علوى، به تحقيق پرداخته است و پس از بررسى‌هاى دقيق، كسى را كه از حيث صلاحيت و فضل و ورع و دين، برتر از على بن موسى الرضا (عليه السلام) باشد، پيدا نكرده است از اينرو " ولايت عهدى " خويش را به دو مى سپارد ". (1) گرچه سخن مأمون عارى از مسائل سياسى نمى تواند باشد و او اگر واقعا حق مى گفت و واقعا چنين اعتقادى در حق امام رضا (عليه السلام) داشت چرا اصل حكومت را به امام وانگذاشت و حق صاحب حق را به خودش برنگرداند و خود را كنار نكشيد تا گرفتار عذاب الهى نگردد ولى از اينكه اعتراض فاميل و تبار خود را خاموش كرده است و آنان را متقاعد ساخته است از روى سياست هم بوده باشد. باز يك هزارم فضايل و مناقب او را اعتراف داشته است.
2 و 3. ابوذرعه رازى، و محمد بن اسلم طوسى: اين دو نفر از محدثان بزرگ آن عصر بودند كه به هر كدام از اين دو، عنوان " حافظ " اطلاق شده است و اين عنوان بر كسى اطلاق مى شود كه لااقل يكصد هزار حديث را با سند آن، حفظ باشد.
حضرت رضا (عليه السلام) در مسير خود به خراسان به شهر تاريخى " نيشابور " رسيدند دو عالم بزرگ شهر " ابوذرعه و محمد بن اسلم " كه در رأس تمام علماء بودند و ساير علما و بزرگان اهل حديث از آن جمله " محمد بن رافع و احمد بن حارث و يحيى بن يحيى " و ساير طلاب به استقبال آن حضرت شتافتند و دو نفر از محدثين به نمايندگى از سوى تمام مردم شهر از امام خواستند كه بر آنان حديثى بخواند كه از پدر و نياكانش به او رسيده است، عرض كردند:
" اى سيد پسر سادات، اى امام پسر امامان، اى سلالهء طاهرهء مرضيه خلاصه زاكيه نبويه (صلى الله عليه وآله) تو را قسم به حق پدران پاك و پاكيزه و گذشتگان بزرگوارت مى دهيم كه چهرهء مباركت را به ما بنمائى، وحديثى از طريق پدران بزرگوارت، براى ما روايت فرمائى تا تو را همواره بدان ياد كنيم و از براى افتخار ما به يادگار بماند ".
امام در برابر مردم قرار گرفت همه در انتظار شنيدن بياناتش سرپا ايستاده بودند، و فريادهاى شوق از جمعيت بلند بود. دو نفر از سرشناس ترين آنان با صداى بلند ندا دادند كه: " معاشر الناس! انصتوا، وعوا ولاتؤذوا رسول الله في عترته... ".
" اى مردم آرام باشيد و بگذاريد امام سخن بگويد با اذيت كردن عترت پيامبر، او را آزار ندهيد ". همه خاموش شدند تنها صدائى كه شنيده مى شد، صداى امام بود كه حديث معروف " سلسلة الذهب " را بيان مى فرمود. (1) 4. احمد بن محمد بن خلكان (م 608 681 ه‍): دربارهء آن حضرت گفته است:
" ابوالحسن على الرضا فرزند موسى كاظم... از ديدگاه اماميه يكى از ائمهء دوازده گانه است.
مأمون در سال 202 دخترش " ام حبيبه " را به ازدواج او درآورد، و او را ولى عهد خود ساخت و به نام او سكه زد و علت انتخاب، اين بود كه تمام اولاد عباس از زن و مرد و بزرگ و كوچك را كه تعداد آنها بالغ بر 23 هزار نفر بود، به مرو احضار كرد وعلى بن موسى را نيز دعوت نمود و مقدم او را گرامى داشت و تمام خواص اصحاب خود را نيز جمع كرد و به آنان گفت: من به تمام اولاد عباس و اولاد على بن ابيطالب نظر كردم و در ميان آنان كسى افضل واحق به امر خلافت از على بن موسى نديدم بدين سبب با او بيعت نمودم. و دستور داد " لباس سياه " كه شعار بنى عباس در آن روز بود، به لباس سبز كه شعار " علويان " بود، تبديل شود ".
حسن بن هانى " ابونواس " (م 198 ه‍) شاعر معروف اشعارى به اين مضمون سروده است. (2) " به من گفته شد كه تو در فنون كلام در ميان تمام مردم، يگانه ى دوران بودى پس
چرا مدح على بن موسى (عليه السلام) را ترك گفتى؟! در جواب گفتم من قدرت مدح امامى را كه جبرئيل امين خدمتگزار پدرش بود، نداشتم. نه تنها من اين قدرت را ندارم. بلكه زبان فصحا از مدح وى درمانده است بدين جهت شعر در مدح او شايستهء مقام هيچ شاعرى نخواهد بود ".
" ابن خلكان مى گويد: علت اين كه " ابونواس " اين ابيات را گفت آن است كه يكى از نزديكانش به او گفت: من كسى بى شرم تر از تو نديدم تو دربارهء هر شخصى، شعرى گفته اى. ولى اين على بن موسى كه، هم عصر توست ولى دربارهء او چيزى نگفتى؟!
" ابونواس " گفت: قسم به خدا من مدح او را جز به عنوان تعظيم و بزرگداشت او ترك نكرده ام. در شأن همانند من نيست كه دربارهء همانند او چيزى بگويد، و پس از ساعتى اين ابيات را انشآ كرد ". (" ابونواس " اشعار ديگرى هم در مدح امام رضا (عليه السلام) سروده است). (1) " آنها پاكان و پاكدامنانى هستند كه هر جا نامى از ايشان برده شود، درود و سلام بر آنان فرستاده مى شود. هرگاه از نسب كسى كه علوى نباشد ذكرى به ميان آيد، چيز شايسته افتخارى در آن نسب پيدا نمى شود.
خدا وقتى آفريدگان را بر اساس محكمى آفريد از ميان همهء آنها شما علويان را برگزيد. شما جماعت عالى رتبه ى خلقت هستيد و علم كتاب خدا و آنچه سوره‌هاى قرآن حامل آن است، پيش شماست ".
5. يوسف بن تغرى بردى ظاهرى (م 874 ه‍): مورخ مصرى مؤلف كتاب " النجوم الزاهرة في ملوك مصر والقاهرة " مى گويد:
" و سيد بنى هاشم في زمانه وأجلهم، وكان المأمون يعظمهء، ويجله ويخضع له و يتفانى فيه ". (2)
" او سيد و بزرگ بنى هاشم در عصر خويش بود مأمون او را تعظيم و تجليل مى نمود و در برابر او خضوع مى كرد و گاهى خود را در وجود او فانى مى ساخت ".
6. صلاح الدين خليل صفدى (696 - 764 ه‍): مورخ، اديب، لغوى، صاحب تأليفات زياد از جمله: " الوافى بالوفيات " كه در 30 جلد قرار دارد. دربارهء امام رضا (عليه السلام) مى گويد:
" على بن موسى رضا (عليه السلام) يكى از ائمهء اثنى عشر و سيد و سرور بنى هاشم در زمان خود بود و مأمون نسبت به او خضوع مى كرده و در احترام او مبالغه مى نمود، تا آنجا كه او را ولى عهد خود ساخت و آن را به سر تا سر مملكت پهناور خود، اعلام كرد ".
7. خيرالدين الزركلى: مى گويد: " ابوالحسين على بن موسى كاظم بن جعفر صادق ملقب به " رضى " هشتمين امام از ائمهء دوازده گانه نزد اماميه است او از اجلاء و بزرگان اهل بيت و فضلاى آنهاست. مأمون عباسى او را خيلى دوست مى داشت چنان كه او را بعد از خود ولى عهد خويش ساخت و دخترش را به ازدواج او درآورد، و به نام او سكه زد ".
8. مسافر: دربارهء آن حضرت مى گويد: " مسافر گفت: من در منى نزد حضرت رضا (عليه السلام) بودم، يحيى بن خالد در حالى كه صورت خود را با دستمالى جهت نگهدارى از غبار پوشانده بود، از كنار ما رد شد حضرت رضا فرمود: بيچاره ها نمى دانند در اين سال چه بر آنها وارد خواهد شد؟ پس آنچه دربارهء آنها بنا بود بشود، فرمود: از اين عجيب تر آن كه من و هارون - در حالى كه دو انگشت سبابه و وسطى خود را به هم مى فشرد - با هم و در كنار هم خواهيم بود. مسافر مى گويد: من معنى اين حديث را نفهميدم مگر بعد از فوت حضرت رضا (عليه السلام) كه در كنار هارون دفن شد ". (1) 9. ابوعثمان مازنى: از مبرد نقل مى كند كه گفت: " از على بن موسى الرضا (عليه السلام) سؤال شد آيا خداوند بندگان را به عملى كه قادر به انجام آن نيستند، تكليف مى فرمايد؟ فرمود:
خداوند عادل‌تر از آن است. گفتند: آيا بندگان قادرند در مقابل ارادهء خدا آنچه خود مى خواهند عمل نمايند؟ فرمود: آنها عاجزتر از آن هستند ".
10. شيخ عبد الله الشبراوى شافعى (م 1172 ه‍): صاحب كتاب " الأتحاف بحب الأشراف " مى گويد: " على الرضا (عليه السلام) كانت مناقبه علية، وصفاته سنية، ونفسه الشريفة هاشمية، وارومته الكريمة نبوية، وكراماته أكثر من أن تحصر واشهر من أن تذكر ".
" على بن موسى الرضا (عليه السلام) مناقبش بلند و صفاتش برجسته و نفس شريفش هاشمى، و ريشه و تبار با كرامتش نبوى (صلى الله عليه وآله) است و كراماتش بيش از آن است كه به شمار آيد و مشهورتر از آن است كه ذكر شود. از جمله: هنگامى كه مأمون او را بعد از خود ولى عهد خود قرار داد در اطراف مأمون كسانى بودند كه از اين موضوع ناراحت بودند و از اين كه خلافت از بنى عباس خارج شود و به بنى فاطمه برگردد، در بيم و هراس بودند. لذا از آن حضرت دورى گزيدند وقتى كه امام رضا (عليه السلام) مى خواست به ملاقات مأمون برود كسانى كه از مأمورين و مسئولين در راه روها بودند. به قصد احترام بلند مى شدند و سلامى مى دادند و پرده‌ها را كنار مى زدند و آن حضرت وارد مى شد. بعد از اين جريان تصميم گرفتند به آن حضرت احترام نكنند ولى وقتى كه حضرت رضا (عليه السلام) وارد شد، نتوانستند جلو خواست خود را بگيرند باز بلند شدند و احترام كردند و پرده را كنار زدند و بعدا براى اين كار خود را مذمت مى كردند. و چون روز دوم شد و حضرت رضا طبق معمول وارد شد، بلند شدند و سلام دادند ولى پرده را بلند نكردند، همان موقع باد شديدى وزيد و به هنگام ورود و خروجش پرده را بالا زد ".
" فأقبل بعضهم على بعض وقالوا، إن لهذا الرجل عندالله منزلة، وله منه عناية، أنظروا الى الريح كيف جاءت ورفعت له الستر عند دخوله وعند خروجه من الجهتين، ارجعوا الى ما كنتم عليه من خدمته ". (1) " پس از آن بعضى بر بعضى ديگر گفتند: اين مرد پيش خدا مقام و منزلتى دارد و از عنايت او بهره‌مند است. ببينيد " باد " چگونه آمد و پرده را موقع آمدن و رفتن او از هر دو طرف كنار زد. برگرديد مثل سابق، احترامش كنيد ".
11. محمد بن عيسى بن حبيب: گويد: " رسول خدا (صلى الله عليه وآله) را در منزلى كه حجاج در شهر ما در آن منزل مى كنند، خواب ديدم در جلو آن حضرت يك طبق خرماى صيحانى بود.
پيامبر از آن خرماها 18 عدد به من داد. بعد از بيست روز حضرت رضا (عليه السلام) از مدينه آمد و به همان منزل وارد شد مردم براى تحيت و عرض سلام به سوى او شتافتند و من هم با مردم رفتم ديدم او درست در همان جائى نشسته است كه پيامبر در خواب نشسته بود، و در پيش رويش يك طبق خرماى صيحانى بود من نزديك شدم حضرت از آن خرماها يك مشت به من داد شمردم ديدم 18 عدد به همان تعدادى است كه پيامبر در خواب به من داده بود، عرض كردم باز هم از خرماها بدهيد. فرمود: اگر رسول خدا (صلى الله عليه وآله) بيشتر داده بود، من هم مى دادم ". (1) 11. بكر بن صالح: در اين زمينه چنين گويد: " خدمت حضرت رضا آمدم و گفتم:
همسر من خواهر محمد بن سنان است كه از خواص شيعيان شما بود و او - يعنى همسرش - حامله است از خدا بخواهيد حمل او پسر باشد. فرمود: آنها - جنين ها - دو تا هستند و چون متولد شدند اسم يكى را " محمد " بگذار! و آن ديگرى را " ام عمرو "، به كوفه برگشتم همسرم براى من يك پسر و يك دختر آورد نام يكى را " محمد " و نام دختر را " ام عمرو " گذاشتم همان طورى كه حضرت رضا (عليه السلام) دستور داده بود به مادرم گفتم:
معناى ام عمرو چيست؟، گفت: مادر بزرگ " ام عمرو " ناميده مى شد ". (2) 12. الحسن بن موسى: مى گويد: " كنا حول أبي الحسن على الرضا بن موسى ونحن شباب من هاشم، فمر علينا جعفر بن عمر العلوى وهو رث الهيئة، فنظر بعضنا الى بعض نظر مستزر لهيئته وحالته. فقال الرضا: سترونه عن قريب كثير المال كثير الخدم. فما مضى الأشهر واحد حتى ولى امرالمدينة وحسنت حالته... " (3).
" ما عده اى از جوانان بنى هاشم دور ابوالحسن على بن موسى الرضا (عليه السلام) را گرفته بوديم
كه جعفر بن عمر علوى با سر و صورتى ژوليده از كنار ما رد شد ما به جهت كراهت از وضع و حال او همديگر را نگريستيم امام رضا (عليه السلام) با ديدن نگاههاى ما فرمود به زودى او را در حالى كه ثروت و خدمتگزاران متعددى خواهد داشت، مى بينيد هنوز يك ماه سپرى نشده بود كه او حاكم مدينه شد و وضعش خوب شد ".
13. عبد الله بن اسعد اليافعى (م 755 ه‍) گويد: " امام جليل و با عظمت، بازماندهء سادات - يعنى امامان - محترم، ابوالحسن على بن موسى كاظم... يكى از ائمهء دوازده گانه صاحبان مناقب مى باشد كه به آنها منتسب هستند و بناى مذهب خود را بر اساس امامت آنها بنا نهاده اند ".
14. عبد الباقي العمرى (م 1278 ه‍): صاحب " الترياق الفاروقى " مى گويد: " اگر مى ترسى از ستمكارى يا مكارى مصيبتى به تو برسد، بر دامن رضا فرزند كاظم بن صادق بن باقر چنگ بزن ".
15. حافظ حسين كربلائى تبريزى (م 994 ه‍): صاحب روضات الجنان وجنات الجنان دربارهء امام رضا (عليه السلام) مى گويد:
شهيد خاك خراسان امام طيب و طاهر * على بن موسى بن جعفر محمد باقر " چون هيچ كلامى بى ذكر اسامى سامى حضرات ائمهء معصومين (عليها السلام) زيب و زينت نيافته و هيچ پيامى بى نام نامى ايشان اتمام و انجام نپذيرد، و اين كتاب مبنى بر ذكر زيارت قبور عزيزانى است كه همگى فيض و كرامت از باطن شريف اين حضرات گرفته اند و هرچه از عالم غيب بديشان رسيده به يمن متابعت ايشان يافته اند حضرت امام رضا عليه التحية والثنا امام هشتم از ائمهء اثنى عشر است ".
" وفي جامع الاصول في ذكر الرضا، انتهت اليه إمامة الشيعة في زمانه، وفضائله أكثر من أن تحصى ".
" وى را فضائل و كرامت بسيار است، نه تنها امام اماميه است امام جن و انس هم است ".
" ابوالصلت عبد السلام بن صالح هروى " روايت كرد كه: عالم‌تر از على بن موسى
الرضا (عليه السلام) در عالم كسى نبود. وقتى مأمون جميع علماى عهد خود از تمام اديان از گبر و يهود وترسا و مسلمان و متكلمان و مناظران را حاضر ساخت از آن حضرت سؤالاتى كردند جواب همه را آنچنان فرمود كه همه اقرار كردند به فضل و علم او و قصور علم خود.
و " محمد بن اسحاق بن موسى بن جعفر (عليه السلام) " از پدرش روايت كرد كه: موسى بن جعفر پسران خود را جمع ساخت و فرمود: برادر شما على رضا (عليه السلام)، عالم آل محمد است از او بپرسيد از هر چه شما را مشكل بود و هر چه گويد شما آن را نگاه داريد كه پدرم جعفر بن محمد بارها مرا گفته است كه: عالم آل محمد در صلب تست و كاشكى او را دريافتمى كه او همنام أمير المؤمنين على (عليه السلام) است.... در باب زيارت حضرت رضا (عليه السلام) اخبار وآثار واقع است و در فصل الخطاب مذكور است: " عن رسول الله (صلى الله عليه وآله) انه قال: ستدفن بضعة مني بأرض خراسان مازارها مكروب الا نفس الله تعالى كربته ولامذنب الا غفر الله تعالى ذنوبه. " به زودى پارهء تن من در سرزمينى به نام " خراسان " مدفون مى گردد. هيچ دردمندى او را زيارت نمى كند مگر آنكه خداوند متعال گشايشى در امر او ايجاد مى كند و هيچ گناهكارى (با قصد توبه) او را زيارت نمى كند جز آنكه خداى متعال گناهان او را مىآمرزد.
از امام على بن النقى (عليه السلام) روايت شده است: كسى كه امام رضا را زيارت كند و در مسير زيارت امارت قطره اى از آسمان به او برسد خداوند متعال بدن او را به آتش حرام مى سازد ". (1) وعن على بن محمد بن الرضا النقى الهادى (عليه السلام) انه قال: " من زار الرضا فأصابه في طريقه قطرة من السماء حرم الله تعالى جسده على النار ".
" حافظ كربلائى پس از نقل زيارت جامعه از امام رضا (عليه السلام) كه به وسيلهء آن مى توان هر يك از ائمهء هدى را زيارت كرد و در روضهء رضوان هر يك از حضرات، آن را خواند، زيارت نامهء مخصوص به حضرت رضا را نيز تيمنا وتبركا نوشته است، در پايان تذكر داده است
كه: مخفى نماند كه ولايت علم باطن است ووراثت علم ظاهر، وامامت علم باطن و ظاهر ووصايت حفظ سلسلهء باطن و خلافت حفظ سلسلهء ظاهر. و به حضرات ائمهء معصومين (عليها السلام) جميع اين مراتب به كمال و تمام از حضرت رسول و ساير آباء و اجداد عظام كرام ايصال و اتصال يافته و از هر يك از ايشان، اين مراتب به يكى از اولاد امجاد رسيده و او را امام و وصى و وارث و خليفه گويند ". (1) 16. احمد بن يوسف ابوالعباس قرمانى (م 1019 ه‍): صاحب كتاب " اخبار الدول ... " دربارهء اين امام همام مى گويد: " و كانت مناقبه علية وصفاته سنية... وكراماته كثيرة ومناقبه شهيرة، وكان قليل النوم، كثير الصوم، وكان جلوسه في الصيف على حصير، و في الشتاء على جلد شاة ". (2) " فضائلش برجسته و صفاتش بلند و و الا و كراماتش فراوان و مناقبش مشهور او كم مى خوابيد و روزه زياد مى گرفت و در تابستان روى حصير مى نشست و در زمستان روى پوست گوسفند ".
17. يوسف بن اسماعيل نبهانى (م 1350 ه‍): صاحب " كرامات الأولياء " مى گويد:
" على الرضا بن موسى الكاظم بن جعفر الصادق. أحد أكابر الأئمة، ومصابيح الأمة من أهل بيت النبوة ومعادن العلم والعرفان والكرم والفتوة، كان عظيم القدر مشهور الذكر وله كرامات كثيرة منها: انه قال لرجل صحيح سليم: استعدلما لابد منه. فمات بعد ثلاثه ايام رواه الحاكم ". (3) " على الرضا فرزند موسى كاظم و... يكى از بزرگان ائمه و يكى از مشعلهاى هدايت براى امت از اهل بيت نبوت و معادن علم و عرفان و كرم و جوانمردى بود و از لحاظ قدر و منزلت والاتر و مشهورتر از آن است كه ذكر شود و او را كرامات فراوانى است از جمله اين كه به يك مرد صحيح و سالم فرمود: به آنچه راه گريزى از آن نيست خود را آماده كن. آن
مرد پس از سه روز فوت كرد. حاكم آن را روايت كرده است ".
18. فضل الله بن روزبهان خنجى اصفهانى (م 927): در شرح صلوات بر امام رضا (عليه السلام) مى نويسد: " اللهم صل و سلم على الإمام الثامن، السيد الحسان، السند البرهان حجة الله على الإنس والجان، الذى هو لجند الأولياء سلطان، صاحب المروة والجود و الإحسان المتلألي فيه أنوار النبى عند عين العيان، رافع معالم التوحيد، وناصب ألوية الإيمان.
الراقى على درجات العلم والعرفان. صاحب منقبة قوله (صلى الله عليه وآله): " ستدفن بضعة مني بأرض خراسان " المستخرج بالجفر والجامعة ما يكون وما كان، المقول في شرف آبائه: ستة آبائه كلهم أفضل من شرب صوب العنان، المقتدى برسول الله في كل حال وفي كل شأن، أبى الحسن على بن موسى الرضا (عليه السلام) الإمام القائم الثامن، الشهيد بالسم في الغم والبؤس المدفون بمشهد طوس ".
" بار خدايا! درود و صلوات بر امام هشتم فرست، آن بزرگوارى كه مهتر نيكو خصال، نيكوكار، نيكو سيرت (اشاره به اين است كه آن حضرت جامع انواع محاسن صورى و معنوى و مكارم خلقى و خلقى بود و گويا نيكوئى، صفت ذات اوست و احسان، صناعت و پيشهء او) او حجت خداى تعالى بر انس و جان است (بر انس و جن اند. روايت كرده اند همچنان كه انسانها از آن حضرت تلقى علوم و معارف مىكرده اند، أجنه نيز در صحبت آن حضرت حاضر مى شده اند و علوم و معارف از آن حضرت فرا مى گرفته اند و قواعد دين مى آموخته اند. پس آن حضرت حجت خداى تعالى بر انس و جن مى باشد) و آن حضرت بر لشكر اولياء سلطان است و صاحب مروت و سخاوت و احسان است وصف كامل بوده اند، و ليكن آن حضرت را مزيد اختصاص به اين وصف بوده است و حكايت جود و بخشش و كرم آن حضرت، مشهور است.
انوار رسول اكرم بر سيماى مبارك آن حضرت ظاهر است، پرچمهاى ايمان است.
آن حضرت با بر بالاترين درجات علم و عرفان است. (چنانچه روايت كرده اند كه جميع طوائف از ارباب علم و معرفت از آن حضرت استفاده مى كرده اند و مشكلات خود را از آن حضرت مى پرسيدند، فقها مشكلات فقه و دقائق آن را از آن حضرت مى آموخته اند و
اطباء معضلات علم ابدان را از آن حضرت اندوخته و حكماء معارف الهى را از انوار آن حضرت استكشاف مى كرده اند و عارفان آداب طريق حقيقت و اسرار و مكاشفات از اطوار سلوك آن حضرت مى يافته اند و مقتداى جمعى طوائف آن حضرت بوده است). آن حضرت صاحب منقبت فرموده رسول خدا (صلى الله عليه وآله) است: " كه زود باشد كه پاره اى از تن من، در خراسان دفن شود و هر كس او را زيارت كند مرا زيارت كرده است ".
آن حضرت استخراج كننده است با جفر و جامعه آنچه را خواهد بود و آنچه بوده است.
و اين اشاره است بدانكه آن حضرت علوم غيبيه را از جفر و جامعه استخراج مى فرموده است وجفر و جامعه علمى است كه مخصوص اهل البيت (عليه السلام) است و از جمله علوم غريبه است و ايشان جفر كبير كه آن جامعهء جمعى علوم و اسرار و حكم است كه از آن احوال گذشته و آينده را استنباط مى كرده اند. در شرف پدران آن حضرت گفته شده:
هر شش پدرش هر يك از فاضل‌ترين تمام اهل عالمند. آن حضرت اقتدا كننده به رسول خدا (صلى الله عليه وآله) است در هر حالى و در هر كارى و شأنى كه آن حضرت را پيش آمده. كنيت آن حضرت " ابوالحسن " و لقبش " رضا " است و از القاب آن حضرت " امام قائم ثامن " است.
(اشاره به آن حديث است كه پيغمبر (صلى الله عليه وآله) دربارهء دوازده امام فرموده است كه هشتم ايشان امام موعود ايشان خواهد بود). آن حضرت در اثر سم شهادت يافته و در " طوس " مدفون گرديد هزار هزار بار لعنت خداى تعالى، بلكه به عدد علم خداى تعالى بر آن كس باد كه آن حضرت را زهر داد و به كشتن او راضى شد و در آن شريك شد و بدان امر كرد و بر هر كس كه بدان راضى باشد، تا روز قيامت. صلوات الله وسلامه عليه وتحياته ورضوانه على تلك الروضة المقدسة ورزقنا زيارتها وعمر بالأنوار الإلهية والقنوض القدسية عمارتها. (1)
بخش سوم امام رضا (عليه السلام) در پيشگاه قرآن
بخش سوم / امام رضا (ع) در پيشگاه قرآن...
امام على بن موسى الرضا (عليه السلام) به علت موقعيت خاص سياسى و اجتماعى، بيشتر مورد سوال و جواب قرآنى قرار گرفته است چون گاهى به عنوان آزمايش، جلسات و مناظرات بحث و گفتگو تشكيل مىشد و امام (عليه السلام) پاسخگوى شبهات قرآنى و معارف اسلامى مىگرديد حديثى را كه رئيس المحدثين شيخ صدوق (قدس سره) در مورد توحيد و يكتائى پروردگار از آن بزرگوار نقل كرده است فشرده‌اى از آموزه‌هاى قرآنى او را نشان مىدهد. و ما ترجمهء آن را مى آوريم:
1. معرفت و شناخت خدا سرآغاز عبادت خدا، معرفت و شناخت او است و ريشهء معرفت هم توحيد و يكتا دانستن پروردگار متعال مىباشد استمرار نظام توحيدى و اختلال پيدا نكردن در مقام توحيد پروردگار متعال، با نفى صفات از او ميسر مىشود زيرا عقول شهادت مىدهند. كه هر صفت و موصوفى قهرا مخلوق و آفريده شده هستند و هر موصوفى خود گواهى مىدهد بالطبع كه: براى او خالقى مى باشد و آن خالق هم نمىشود خود صفت يا موصوف باشد و براى شهادت دادن هر صفت و موصوفى به تحقيق قرين شدن يكى از آنها پهلوى ديگرى و شهادت اقتران، بر حدوث آنها، لازم است حدوثى كه در مقابل ازليت بوده و با همديگر در يك جا جمع نمى شوند.
پس نشناخته است خدا را كسى كه بسبب تشبيه كردن او به چيز ديگر ذات او را بشناسد. و به توحيد او نرسيده است كسى كه مى خواهد حقيقت و جوهر وجود او را به دست آورد و حقيقت و واقعيت او را نيافته است كسى كه بوسيله تمثيل و تشبيه به چيزهاى مناسب، با او قدم بردارد. و او را تصديق نكرده است كسى كه او را پايان پذير بداند
و او را اراده نكرده است كسى او را در چارچوب وهم و خيال گنجانده باشد... ". (1) 2. روش تفسيرى او امام رضا (عليه السلام) از آباء و نياكان خويش از رسول الله (صلى الله عليه وآله) روايت كرده است: " كه خداوند فرمود: به من ايمان نياورده است آن كس كه سخن مرا با رأى و نظر خويش تفسير نمايد.
و مرا نشناخته است كسى كه مرا به آفريدهء خودم تشبيه نمايد. و در دين وآئين من نيست كسى كه قياس را در دين من، به كار ببرد... ". (2) 3. دربارهء توحيد و خداشناسى " محمد بن فضل بن محمد بن اسحاق واعظ نيشابورى در شهر نيشابور روايت كرده است كه ابوعلى حسن بن على خزرجى انصارى سعدى (سعيدى) گفت كه عبد السلام بن صالح اباصلت هروى روايت نمود كه همراه على بن موسى الرضا (عليه السلام) به هنگام ورود به شهر نيشابور بودم او در حالى كه به استر خاكسترى رنگ، سوار شده بود، تعدادى از اهل علم نيشابور كه در جمع آنان: احمد بن حرب، يحيى بن يحيى، اسحاق بن راهويه، و جمعى ديگر نيز بودند در محل " مربعه " در حالى كه لجام استر او را گرفته بودند پس به او عرض كردند تو را به حق آباء و اجداد طاهرين خود، حديثى را به ما بازگو نما پس امام رضا (عليه السلام) سر از عماريه وهودج بيرون آوردند در حالى كه ردائى از خز را بر تن داشتند فرمودند: پدرم عبد صالح، موسى بن جعفر روايت نمود: كه جدم جعفر بن محمد الصادق به او روايت كرد و او از پدرش محمد بن على باقر علوم انبياء (صلوات الله عليهم) روايت كرد و او از پدرش على بن الحسين سيد العابدين و او از پدرش سيد جوانان بهشتى حسين بن على و او از پدرش على بن ابيطالب كه فرمود از رسول خدا (صلى الله عليه وآله) شنيدم: كه خداوند متعال مى فرمايد: " من الله آفرينندهء شما هستم جز من، معبود و آفريدگارى نيست پس تنها به آفريدگار خود عبادت كنيد " در تفسير آن فرمودند: كسى از شما كه شهادت بر يكتائى او را با اخلاص انجام دهد او وارد دژ و قلعهء من خواهد شد و كسى كه وارد قلعه و دژ من شد از
عذاب من ايمن خواهد بود... ".
در پايان حديث آمده است هنگامى كه كاروان عبور نمود پس ندا در داد كه اين شهادت، شرائط و حدودى دارد و من، يكى از شرائط آن هستم.
مؤلف كتاب توحيد مى افزايد: از شرائط توحيد آنست كه اقرار به امامت امام رضا (عليه السلام) هم داشته باشد كه او از سوى پروردگار، امام و پيشواى مفترض الطاعة بر بندگان مى باشد.
4. شرك و كفر محمد بن موسى بن متوكل (قدس سره) روايت كرده است كه على بن حسين سعدآبادى روايت نمود كه احمد بن ابى عبد الله برقى از داود بن قاسم نقل كرد كه از على بن موسى الرضا (عليه السلام) شنيدم كه مى فرمايد: " فردى كه خدا را به مخلوق خويش تشبيه نمايد، او مشرك و دوگانه پرست است، و فردى كه او را با مكان و جا توصيف نمايد، او كافر است و كسى كه به او چيزى را نسبت دهد كه خداوند از آن نهى وقدغن نموده است، پس او دروغگو است سپس اين آيه شريفه را تلاوت فرمود: " افتراء و دروغ را به خدا كسانى مى بندند كه به آيات خدا ايمان و اعتقاد نمى ورزند و آنان همان دروغگويان مى باشند ". (1) 5. در مورد صفات ثبوتى وسلبى خدا راوى گويد به محضر امام رضا (عليه السلام) وارد شدم پس به من فرمود به عباسى بگو، كه از گفتگو در مورد توحيد و مطالب كلامى خوددارى نمايد و با مردم آنگونه سخن بگويد كه شناخت قلبى دارند و از چيزهائى كه انكار دارند خوددارى ورزد.
هنگامى كه از خداشناسى پرسيدند پس بگو آنچنان كه خدا فرموده است: بگو او خداى يكتا، خداى صمد و بخشنده است كه نه والد و نه مولود است و نه نظير وكفوى دارد. هنگامى كه از كفييت وجودى او سوال نمودند، پس بگو آنچنان كه خداوند فرموده است " مانند او وجود ندارد ".
و هنگامى كه از شنوائى او پرسيدند پس بگو " او شنوا و دانا است " پس با مردم آنچنان
سخن بگو كه از مكتب اهل بيت (عليه السلام) شناخت و معرفت دارند نه به سبك ديگر.
6. در مورد رؤيت خدا راوى گويد: از ابوالحسن امام رضا (عليه السلام) پرسيدم آيا پيامبر خدا (صلى الله عليه وآله) آفريدگار خود را ديده است؟
امام در پاسخ فرمودند: آرى او را نه به چشم بلكه با بصيرت دل خود ديده است آيا قول پروردگار را نشنيده اى كه مى فرمايد: " دل آنچه را كه ديده بود دروغ بازگو نكرده است، نه با چشم وبصر، ولى با ديدهء بصيرت و قلب مشاهده كرده است ".
7. سؤالات مأمون روزى مأمون براى آنكه از حدود دانش خدا دادى آن حضرت، در تفسير آيات آگاه شود، تفسير برخى آيات را از امام (عليه السلام) پرسيد كه از آن جمله: آيه شريفه * (وهو الذى خلق السموات والأرض في ستة أيام وكان عرشه على الماء ليبلوكم أيكم أحسن عملا) *. (1) امام (عليه السلام) فرمود: خداوند تبارك و تعالى عرش و آب و فرشتگان را پيش از آفرينش آسمانها و زمين آفريد، و در اين هنگام فرشتگان، از وجود خود و عرش و آب بر هستى خداوند متعال استدلال مى كردند، سپس عرش را بر آب قرار داد، تا قدرت خود را بر فرشتگان آشكار سازد و بدانند كه او بر همه چيز تواناست، پس از آن با قدرت خويش عرش را از جاى خود انتقال داد و آن را بالا برد و بر زير آسمانهاى هفتگانه قرار داد، سپس آسمانها و زمين را در شش روز بيافريد. و او در اين هنگام بر عرش خود استيلا داشت و مى توانست آنها را در يك چشم به هم زدن بيافريند ليكن آنها را در شش روز آفريد كه به فرشتگان آفرينش تدريجى برخى از آفريدگانش را بنماياند، تا به حدوث آنچه يكى پس از ديگرى حادث مى شود بر خدا استدلال كنند، و نيز خداوند عرش را نه به آن سبب، كه بدان نياز داشت نيافريد، زيرا او بى نياز از عرش و از همه آن چيزهايى است كه آفريده
است، او به قرار داشتن و استوار بر چيزى، توصيف و تعريف نمى شود زيرا او جسم نيست، و از اوصاف آفريدگان منزه و مبراست.
و اما معناى قول خداوند متعال در * (... ليبلوكم أيكم أحسن عملا) * (1) اين است كه آدميان، را بيافريد تا آن را به وسيله طاعت و عبادت خود بيازمايد، و اين آزمايش از باب امتحان و تجربه نيست، زيرا او هميشه به همه چيز داناست.
تأويلى كه امام (عليه السلام) دربارهء آفرينش آسمانها و زمين در مدت شش روز بيان فرموده است به اعتقاد ما بهترين توجيهى است كه از اين مطلب شده است، زيرا آفرينش و ايجاد تدريجى بيش از خلق و ابداع دفعى، شعور و احساس انسان را متوجه عظمت آفريننده و پديد آورندهء جهان مى سازد، و به آن كشش و توسعه مى دهد.
همچنين مأمون معناى سخن خداوند متعال را در اين آيه شريفه از امام (عليه السلام) پرسيد: * (ولوشاء ربك لامن في الأرض كلهم جميعا، افانت تكره الناس حتى يكونوا مؤمنين و ما كان لنفس أن تومن إلا بإذن الله) *. (2) امام رضا (عليه السلام) از طريق پدران بزرگوارش نقل فرموده: كه مسلمانان به پيامبر خدا (صلى الله عليه وآله) عرض كردند اى رسول خدا! اگر آنانى را كه بر آنها قدرت و توانايى دارى به پذيرش اسلام مجبور كنى، شمار ما افزون مى گردد و بر دشمنان غلبه مى يابيم، پيامبر خدا (صلى الله عليه وآله) فرمود:
من نمى خواهم خدا را ديدار كنم در حالى كه چيزى از پيش خود پديد آورده باشم، كه در ان به من دستورى نداده است، و من از متكلفان و بدعت گذاران نيستم، پس از آن خداوند متعال اين آيه را نازل فرمود، كه * (ولو شاء ربك لأمن من الارض كلهم جميعا أفانت تكره الناس حتى يكونوا مؤمنين) * (3) يعنى اگر پروردگار تو مى خواست، همگى مردم روى زمين ايمان بيآورند ايمان مى آوردند، و اين بدين طريق بود كه آنان را در دنيا به قبول ايمان مجبور كند، چنان كه در آخرت با مشاهدهء عذاب ايمان مى آوردند، و اگر
چنين كنم، بندگانم استحقاق ثواب و پاداش مرا نخواهد داشت، ليكن مى خواهم آزاد و بى هيچ نوع اجبار، ايمان بياورند تا استحقاق قرب و كرامت مرا پيدا كنند، و شايستگى زندگى دائمى را در بهشت جاويدان، به دست آورند.
وقول خداوند متعال در آيه شريفه * (و ما كان لنفس أن تموت إلا بإذن الله كتابا مؤجلا) * (1) به اين معنا نيست كه خداوند متعال ايمان را بر نفس آدمى منع و حرام فرموده باشد، بلكه مقصود اين است كه نفس جز به اذن و اجازه خدا، ايمان نمى آورد و اذن خدا، امر اوست به ايمان مادامى كه نفس مكلف و فرمانبردار است.
امام در تفسير قول خداوند متعال در پاسخ سوال مأمون در آيه * (الذى جعل الأرض فراشا والسماء بناء) * (2) فرموده است:
يعنى زمين را با طبايع وابدان شما سازگار و موافق قرار داد، و آن را گرم و سوزان نساخت تا شما را بسوزاند. و بسيار سرد قرار نداد تا شما را منجمد گرداند، هواى ان را زياد خوشبو نكرد تا سرهاى شما به درد آيد، و زياد بدبو نساخت تا شما را هلاك كند، آن را مانند آب نرم و روان قرار نداد تا در آن غرق شويد، و خيلى سخت و سفت نيافريد تا نتوانيد خانه و بنا و قبر مردگان در آن سازيد، بلكه خداوند متعال بخشى از آن را به اندازه اى كه از آن سود بريد، و آرامش يابيد و بدنها و خانه‌هايتان بر آن قرار گيرد، سفت و سخت آفريد، و در آن خانه ها و گورهايتان، فراهم و براى شما سود بسيار مقرر فرمود، از اين رو در آيه شريفه فرموده است زمين را بستر مناسب، براى شما قرار داد، سپس امام (عليه السلام) " و السماء بناء... " يعنى بر بالاى سر شما آسمان را سقفى محفوظ بنا كرد، و خورشيد و ماه و ستارگان آسمان را براى مصلحت و منفعت شما، به چرخش و گردش درآورده، و * (أنزل من السماء ماء) * (3) يعنى باران را از بالا نازل ساخت تا بر قلهء كوهها و بلنديها و تپه‌ها و درون گودالها فرود آيد، سپس آن را به صورت بارانهاى درشت قطره قطره و پيوسته، يا
بارانهاى ريز دانه و نم نم، در همه جا پخش و ريزان كرد، تا زمينهايتان و درختان و ميوه جات و محصولات شما نابود نشود. پس از آن خداوند متعال فرموده است * (فأخرج به من الثمرات رزقا لكم) * (1) يعنى به سبب آنچه از زمين براى شما بيرون مى آورد و روزى شما مى گرداند براى خدا شريك قرار ندهيد، و بتان را كه نمى فهمند و نمىشنوند و نمىبينند و توانايى بر كارى ندارند شبيه و مانند بر او نشناسيد، و خود مىدانيد كه در برابر نعمتهاى بزرگى كه خداوند تبارك و تعالى روزى بندگان خويش فرموده است، اينها توان چيزى را ندارند.
بيان گستردهء امام (عليه السلام) در تفسير آيه، معناى آن را چنان ساده و روشن مى كند كه هر كسى هر چند كودن و بى استعداد باشد، زيبايى و ظرافت و ابداع آن را احساس مى كند.
امام رضا (عليه السلام) دقايق مهمى را كه در برخى از آيات وجود دارد و از لحاظ فهم نكات حكمت آميز آنها سؤال برانگيز است چنان كه در همين آيه اخير بود، به گونه اى توجيه و تعليل مى فرمود كه در تمام آنها، عمق بى پايان اعجازى كه قرآن مجيد داراست آشكار مى شد.
و يكى ديگر از پرسشهاى مأمون از امام (عليه السلام) اين بود كه پرسيد:
اى فرزند پيامبر خدا، آيا اين سخن شما نيست كه پيامبران معصومند؟ امام (عليه السلام) فرمود: آرى.
مأمون عرض كرد: معناى قول خداى متعال در آيه * (فعصى آدم ربه فغوى) * (2) چيست؟
امام (عليه السلام) آيه را اين گونه تفسير و توجيه فرمودند: كه خداوند آدم و حوا را تنها از نزديك شدن به درخت مورد نظر نهى فرموده بود و از خوردن ميوهء آن درخت و آنچه از جنس آن باشد، منع نفرموده بود، وآدم و حوا در خوددارى از نزديك شدن به آن درخت، امر الهى را امتثال كردند، و ليكن شيطان حقيقت را بر آنان، مشتبه ساخت و از آنان خواست كه از
ميوهء درخت ديگرى كه از جنس درخت مورد نهى بود، تناول كنند، و براى آنها سوگند خورد كه خداوند آنان را از خوردن هر ميوه اى كه از ثمرهء آن درخت همجنس باشد، نهى نفرموده است و او خير خواه آنهاست، آدم و حوا به سوگند او، اطمينان پيدا كردند و از ميوهء درخت ديگرى كه با آن همجنس بود، خوردند، و اين عمل پيش از آن بود كه آدم به پيامبرى برگزيده شود و به دنيا هبوط كند، و آنچه را كه مرتكب شده بود، گناه كبيره اى نبود كه به سبب آن مستوجب آتش دوزخ شود، بلكه از صغاير بود، كه براى پيامبران، پيش از بعثت آنان، جايز و روا است، و هنگامى كه آدم را خداوند به پيامبرى برگزيد معصوم بود و روا نبود كه هيچ گونه گناهى چه صغيره و چه كبيره از او سر زند، چنان كه خداوند عزوجل در اين باره فرموده است: * (وعصى آدم ربه فغوى، ثم إجتباه ربه فتاب عليه، فهدى) *. (1) 8. شك و ترديد ابراهيم خليل (عليه السلام) مأمون از آن حضرت دربارهء ابراهيم خليل الرحمن (عليه السلام) و عبور او از مرحلهء شك پرسيد، چنان كه ظاهر قران است در جايى كه از ابراهيم (عليه السلام) سخن مى گويد اشاره مى كند كه پس از آن حق بر او آشكار شد و بدان ايمان آورد. مى فرمايد: * (فلما جن عليه الليل رأى كوكبا قال هذا ربى فلما أفل قال إنى لا احب الافلين، فلما رأى القمر بازغا قال هذا ربى، فلما أفل قال لئن لن يهدني ربي لاكونن من القوم الضالين، فلما رأى الشمس بازغة قال هذا أكبر، فلما أفلت قال يا قوم إني برئ مما تشركون، إني وجهت وجهى للذي فطر السموات وألارض حنيفا وما أنا من المشركين) *. (2) امام (عليه السلام) پاسخ مى دهد: كه ابراهيم (عليه السلام) در وادى شك به خدا گام ننهاده است، و خلاصهء داستان اين است كه او در زمانى مىزيسته است كه سه گونه پرستش زهره، پرستش ماه، و پرستش خورشيد، وجود داشت گرايش مرحله به مرحله ى ابراهيم (عليه السلام) به اين مذاهب، پيش از آن كه ايمان خود را به خداوند آشكار كند، به طور ظاهرى و براى كسب آگاهى و
رد و انكار ستاره پرستان بوده تا از اين طريق فساد عقيده ى هر كدام را براى ديگرى آشكار سازد، نه اين كه در هر مرحله اعتقاد آنها را پذيرفته و به آن مذهب ايمان واقعى پيدا كرده باشد، بلكه او مى خواسته است از طريق استدلال عينى، با روحى كه سرشار از ايمان به خدا بوده، فساد آنچه را كه مردم زمانش، به صورت دين و عقيده بدان پاى بند بودند، به آنان ثابت كند، و مدلل سازد كه زهره و ماه و خورشيد و امثال اينها، در معرض دگرگونى و تغيير، و دستخوش طلوع وافولند و شايستگى پرستش را ندارند، زيرا اينها صفات مخلوقات مى باشند. و امام (عليه السلام) به سخن خود اين گونه ادامه مى دهد كه اين رفتار و گفتار ابراهيم خليل، به دليل قول خداوند متعال در قرآن مجيد است كه * (وتلك حجتنا آتيناها إبراهيم على قومه) * (1) به الهام پروردگار متعال بوده است، بنابر اين آنچه از وقوع يافته است، صرف استدلال بر گفتار خويش درباره بطلان عبادات آنها، و پرستش خدايان جز خداوند يگانه مى باشد، و اين روش استدلال، از شيوه‌هاى جالب قرآن در زمينهء دعوت به ايمان است.
9. نسبت نوميدى به پيامبران (عليها السلام) همچنين مأمون از امام (عليه السلام) دربارهء قول خداوند متعال كه * (حتى إذأ استيأس الرسل، وظنوا أنهم قد كذبوا جائهم نصرنا) * (2) مى پرسد:
شبهه اى كه دربارهء اين آيه وجود دارد، نسبت يأس دادن به پيامبران است، كه پس از آن خداوند به آنها وعده يارى و پيروزى داده است آنگاه كه از نرسيدن آن دچار نوميدى شده اند، در حالى كه مأيوس شدن از خدا، كفر است چنان كه فرموده است * (ولاتيأسوا من روح الله، إنه لا ييأس من روح الله إلا القوم الكافرون) * (3) به راستى چگونه ممكن است بر قلب رسول با نبى يأس و نوميدى از خدا دست دهد، در حالى كه به مقتضاى آيه شريفه اى كه ذكر شد اين گناه جز از دل كافر بر نمى خيزد، و چه گناهى بزرگتر از كفر به
خداست؟ و ظاهرا زمان يأس طبق صريح آيه پس از بعثت آنان به پيامبرى و نزول وحى به آنان بوده است.
امام (عليه السلام) پاسخى مى دهد كه يأس در آيهء شريفه به نصر پروردگار كه به پيامبران وعده داده شده متعلق نيست بلكه مربوط به نوميدى از ايمان آوردن مردم است، و آنها فرستادگان خدا به سوى مردمند، تا اينكه آنان را دعوت كنند كه به خدا ايمان آورند، و از پرستش خدايانى، جز خداى يكتا و كفر و نافرمانى او باز گردند، بنابر اين تفسير آيه چنين است: " پس از آن كه پيامبران از ايمان آوردن قوم خود، نوميد شدند، و قوم پنداشتند كه به پيامبران دروغ گفته شده است يارى ما به آنان فرا رسيد. و با اين بيان امام (عليه السلام) شبهه اى كه از ظاهر آيه به نظر مى رسيد بر طرف شد ".
10. دست خدا، قدرت اوست در قرآن آياتى است كه ظاهر آنها گوياى اين پندارى است كه خداوند مانند انسان، داراى اعضا و جوارح مى باشد كه به وسيله آنها نياز خود را بر طرف مى سازد، چنان كه در آنجا كه خداوند شيطان را پس از امر به سجده بر آدم و خوددارى او، مورد خطاب قرار مى دهد، مى فرمايد: * (ما منعك أن تسجد لما خلقت بيدي) * (1) و همچنين در آن جا كه فرموده است: * (يوم يكشف عن ساق، ويدعون إلى السجود فلايستطيعون) * (2) اما امام (عليه السلام) " يد " را به معناى قدرت تفسير مى كند و مى فرمايد، آيه شريفه به اين معناست كه: چه چيز تو را بازداشت از اين كه سجده نكنى بر چيزى كه من آن را به قوت و قدرت خود آفريدم، بنابر اين چنان كه از ظاهر آيه تصور مى شود، خدا داراى دست و پا يا چشم يا اعضايى از اين گونه كه او را مانند انسان محدود نمايد، نيست، و آنچه از اين قبيل در نصوص آمده باشد بايد به معنايى كه متناسب با تنزيه حق تعالى است وذات مقدس او منزه از آنست، تأويل گردد. امام (عليه السلام) ساق را در آيه شريفه به حجابى از نور تعبير و آيه را چنين تفسير مى كند كه هنگامى كه حجاب برداشته مى شود، مؤمنان به سجده
مى افتند، و پشت منافقان، سخت مى شود و قادر به سجود نمى گردند.
11. علتها و معلولها امام (عليه السلام) براى دريافت مقصود كتاب خدا، اين گونه، طريق امن و روش سالم و بى خطرى را براى ما كه مى خواهيم آيات قرآنى را به امانت و تدبر تفسير كنيم، ترسيم مى كند. و ما را با حقايق عاليهء قرآنى آشنا مى سازد. امام رضا (عليه السلام) در تفسير برخى از آيات فرمودند: پيروى از عوامل خاصى، موجب آثار و نتايج ويژه‌اى است:
1. پيروى از نفس، موجب ندامت و پشيمانى است آنچنان كه در داستان فرزندان آدم است كه " فطوعت له نفسه " (1) پس از نفس خود پيروى و اطاعت نمودند و آن ندامت و پشيمانى را بار آوردند.
2. در متابعت هواى نفس، ذلت و زبونى است آنچنان كه در مورد " بلعم باعورا " آمده است: " واتبع هواه فمثله كمثل الكلب " (2) او از هواى نفس خود پيروى نمود پس سرگذشت او همانند سرگذشت سگ مى باشد كه در پى مطامع خويش مى باشد.
3. در پيروى شهوات، كفر والحاد وجود دارد آنچنان كه در قصهء كفار آمده است:
" واتبعوا الشهوات " (3) آنان از شهوات خود پيروى نمودند.
4. پيروى شيطان، آتش و عذاب در پى دارد: " و إن عبادى ليس لك عليهم سلطان " (4) به بندگان خاص من تسلط نخواهى داشت ولى افرادى كه به آنان تسلط پيدا كرده اى داخل در آتش هستند.
5. در پيروى فرعونها و ستمگران، همراهى و با هم بودن با آنان نهفته است " يوم ندعواكل أناس بإمامهم " (5) در روز قيامت مردم را با پيشوايان خود فرا مى خوانيم.
6. در پيروى رسول خدا (صلى الله عليه وآله) محبت خدا و دوستى او نهفته است: " فأتبعونى يحببكم
الله " (1) از من پيروى كنيد تا خدا شما را دوست داشتنى نمايد.
7. در متابعت اهل بيت (عليه السلام) محشور شدن با آنان نهفته است " الذين آمنوا واتبعتهم ذريتهم " (2) آنان كه ايمان آوردند و نسل آنان نيز از آنان پيروى نمودند، يعنى عامل محشور بودن ذريه، پيروى از عقائد و نظريات آنان مى باشد. (3) 12. آيا روز جلوتر است يا شب اشعث بن حاتم در مهمانى مأمون از امام رضا (عليه السلام) پرسيدند: آيا روز جلوتر خلق شده است يا شب؟ امام (عليه السلام) فرمودند: آيا از قرآن پاسخ بگويم يا از حساب و هيئت؟
فضل گفت: چه بهتر از هر دو. امام (عليه السلام) فرمودند: مى دانيد طالع دنيا، برج سرطان است و كواكب در موضع شرف آنها قرار دارد پس " رجل " در " برج الميزان " و مشترى در برج " سرطان " و آفتاب در برج " حمل " و ماه در برج " ثور " قرار دارد پس اين موضع گيرى دلالت مى كند كه خورشيد در حمل در درجه دهم در وسط آسمان قرار دارد و اين امر موجب آنست كه روز جلوتر از شب خلق شده است. (4) و اما دليل قرآنى آنست كه خداوند متعال مى فرمايد: " لاالشمس ينبغى لها ان تدرك القمر ولاالليل سابق النهار، وكل في فلك يسبحون " (5) نه خورشيد مى تواند به ماه برسد و نه شب مى تواند جلوتر از روز باشد، هر كدام از آنها در مدار خود گردش دارند.
البته تفاسير و نمونه‌هاى تفسيرى از آن بزرگوار فراوان نقل است بويژه در مطالب كلامى و عقيدتى كه آن روز مورد نياز مسلمانان نو عقيده و تازه مسلمان بود طالبان تفصيل مى توانند به تفاسير " الميزان " علامه طباطبايى و " منشور جاويد " استاد سبحانى و ديگر تفاسير روز مراجعه فرمايند.
بخش چهارم ولايت عهدى، يا يك بازى سياسى
بخش چهارم / ولايت عهدى، يا يك بازى سياسى...
ساليان متمادى بود اين سوال در ذهن نگارنده خلجان داشت كه چرا امام رضا (عليه السلام) ولايت عهدى مأمون را پذيرفت؟ با اينكه مى دانست او خليفه ى بر حق نيست، و پذيرش ولايت عهدى، نوعى تصحيح و تأييد ضمنى يا صحه گذاردن بر خلافكاريهاى مأمون و ديگر خلفاى عباسى مى باشد.
امام رضا (عليه السلام) چرا به ايران آمد آيا نمى توانست، دعوت مأمون را ولو با شهادت و ايثار جان، رد كند و تن به اين دعوت سياسى در ندهد؟
مبناى امامت و پيشوايى شيعه، انتخاب و گزينش الهى است نه انتصاب و گزينش مردمى؟ پس ولى عهدى و ولايت انتصابى به چه معنى است؟
سوالاتى بود كه مدتها بى جواب بود هر چند كتابهاى متعددى در اين باره مطالعه شده بود ولى هىچكدام گره گشاى مشكلم نبودند تا اينكه اخيرا به جزوه اى به قلم يكى از نويسندگان معاصر، برخوردم كه تا حدودى بازگشايندهء عقده ام بود از اينرو آن جزوه را با كسب اجازه از مؤلف گرامى اش در اين بخش مى آورم تا شايد مشكل ديگران را هم بازگشايى نمايد و در پايان نظرات و دريافتهاى خودم را بازگو مى نمايم. باشد كه مفيد و آموزنده از آب درآيد.
ولايت عهدى يا يك بازى سياسى علت مسافرت آن حضرت به ايران اين بود كه عبد الله معروف به " مأمون " هفتمين خليفه از سلسلهء بنى عباس كه فرزند دوم هارون بود (1)، آن حضرت را به ايران دعوت كرد،
البته دعوتى مصرانه و پيگير كه سرانجام به شهادت آن حضرت منجر گرديد.
امين كه برادر بزرگتر مأمون بود و مادرش " زبيده " بانوى اول دستگاه خلافت هارون بود، از طرف پدر به عنوان جانشين نخستين، تعيين شد و قرار بود برادرش مأمون بعد از او خليفهء مسلمين گردد!
اما أمين پس از مرگ هارون، كه به خلافت رسيد، در نظر گرفت خلافت اسلامى را در انحصار خاندان خود قرار دهد و نمى خواست طبق سفارش هارون، بعد از او خلافت به برادرش مأمون برسد، چون مأمون از طرف مادر نه از عرب بود و نه از بنى هاشم.
البته بر سر اين موضوع، جنگ ميان آن دو برادر درگرفت و در جريان همين زد و خوردى كه بين لشكريان او و طرفداران مأمون واقع شد، امين به قتل رسيد و زمينه براى خلافت مأمون كه به حمايت طرفداران ايرانى خود، بزرگترين مانع را براى احراز مقام خلافت، از ميان برداشته بود، فراهم گرديد.
مأمون در زمان پدرش از طرف وى والى خراسان بود. او بعد از درافتادن با برادرش بر سر خلافت و كشتن برادرش امين مركز خلافت را از بغداد، به مرو انتقال داد.
مأمون به خيال خود با از بين رفتن برادرش امين و سركوب كردن طرفداران او و تبليغات دامنه دارى كه هواخواهانش به نفع او انجام دادند، راه را بر رياست مطلقهء خود هموار كرده بود، اما پس از اين جريان، متوجه يك مسأله اساسى گرديد و آن اين بود كه احراز مقام رياست مطلقهء، كافى نيست و عمدهء كار، حسن ادارهء آن است و اين كار به پشتوانهء اساسى نيازمند است.
دو نكتهء زير، ذهن او را سخت به خود مشغول ساخته بود و مى دانست كه:
اولا، دستگاه حاكمه از وجود يك ركن مهم علمى و معنوى كه بتواند پشتوانهء حل مشكلات از جهات مختلف باشد، خالى است. و اين كمبود با علماى موجود در دستگاه خلافت عباسيان كه غالبا متملق و بى مايه بودند تأمين نمى گردد. زيرا او به روحيات و درجهء همت متصديان شاغلان امور علمى و دينى موجود آگاهى داشت و به خوبى مى دانست كه مدعيان ومسندنشينان اين كار، صلاحيت و جامعيت لازم را براى انجام
اين امور مهم ندارند.
ثانيا، جامعهء اسلامى آن روز عموما و گروه كثيرى از مردم آگاه و خصوصا، طرفداران آل على، توجه خاص به " على بن موسى الرضا " دارند كه بعد از شهادت پدرش مدت 15 سال با درايت خاص اين دوران درهم ريختگى جامعهء اسلامى را گذرانده بود و نفوذ و مقام و موقعيت خاصى از نظر معنوى و علمى در دلها داشت.
البته با اينكه معلوم بود امام رضا (عليه السلام) كسى نيست. كه غافلگير شود و فريب الفاظ و تعارفهاى سطحى و توخالى را بخورد، اما مأمون پيش خود گمان مى كرد كه با اين راه مى تواند آرامشى را در قلمرو حكمرانى خود برقرار سازد و بهره‌برداريهايى بنمايد و يا لااقل با اين اقدام خود، سرپوشى روى كارهائى كه شده بود و يا در نظر بود انجام يابد بگذارد.
ترسيم گوشه اى از چهرهء اجتماعى آن روز خلافت براى اينكه تا اندازه اى به جو اجتماعى آن روز از نظر طرز رفتار حكام بنى عباس آشنا شويم، بد نيست به چند نمونه از طرز رفتار آنان و برنامه‌هاشان در مورد كسانى كه ايشان را مزاحم رياست و هوسبازيهاى خود مى دانستند اشاره شود.
در زمان هارون، افراد متعدد و گروههاى بسيارى، به جرم خوددارى از همكاريهاى ستمگرانه و يا به بهانهء مخالفت با حكام وواليان امور، گرفتار آزار و ناراحتيهاى گوناگون مىشدند، به خصوص در مورد كسانى كه كوچكترين بستگى و علاقه‌اى به امامان شيعه داشتند و محبت و دوستى نسبت به آل على نشان مى دادند حساسيت خاصى وجود داشت. اختياراتى وسيع به متصديان امور داده مى شد، تا در ايذاء و شكنجهء آنان سپرند، گام تا جائى كه مثلا به دستور يكى از واليان و فرمانداران كه نامش " حميد بن قحطبه " بود، در يك شب 60 نفر از اشخاص آزاده و بيگناه را كه به زندان انداخته بودند سر بريدند و به چاه افكندند. (1)
همين شخص با اينكه به يحيى پسر عبد الله افطس كه نوهء موسى بن جعفر بود، امان داده بود كه مزاحمتى برايش فراهم نمى آورد، پس از دستگير ساختن او، دستور داد مرتبا روزى صد تازيانه به بدنش بزنند و بالأخره از گرسنگى او را كشتند و بعد هم بدنش را زير پايهء ساختمان قرار دادند!
خود عبد الله أفطس نيز كه برادر امام رضا (عليه السلام) بود در زمان هارون، به زندان افكنده شد و مورد آزار قرار گرفت.
بديهى است اين گونه رفتارها، عكس العملهايى در افكار عامه داشت و نارضائى‌هاى عميقى ايجاد كرده بود كه در اولين فرصت مناسب، بيم هر گونه انفجار عظيمى، بر ضد دستگاه خلافت عباسى مى رفت.
اشاره با اين نكته نيز لازم است كه در خطه ايران، مردم نسبت به آل على و امامان شيعه، علاقه و محبتى خاص داشتند و زمينهء مساعدى از نظر معنوى در دلهاى مردم ايران نسبت به علويين وجود داشت كه در اينجا به طور اختصار از آن ياد مى شود:
ايرانيان آگاه و خيرخواه از حكومتهاى گذشتهء خود، خاطرات خوبى نداشتند، زيرا با آنان از طرف زمامداران طورى رفتار مى شد كه گويى مردم عادى براى خدمت متصديان امور آفريده شده اند و بايستى بدون چون و چرا فرمانگزار آنان باشند! اين بود كه مردم با آشنايى به اسلام و درك سادگى و طبيعى بودن مقررات آن، شيفتهء اسلام شدند و طالب برقرارى حكومت اسلامى گرديدند. اما با ملاحظهء اينكه زمامداران و متصديان امورى كه پس از پيغمبر اسلام، قدرت را در دست داشتند بر خلاف آنچه اسلام مى خواست عمل مى كردند، مردم ايران هدف‌هاى اسلام را كه عرضه شده بود عملا در آن حكومتها نمى يافتند، لذا به سوى " على " كه حق خلافت او، مورد تعدى قرار گرفته بود متوجه شدند. به ويژه از آن نظر كه على (عليه السلام) مخالف سرسخت تبعيضات و تقسيم مردم به عنوان عرب و عجم بود، و هر كدام را سهم خاصى قائل مى شدند.
آرى آثار دورانهاى جاهليت و رسوم غير انسانى، و تحميلى و طبقاتى آن، هنوز به كلى ريشه كن نشده بود. از اين رو، بعد از وفات پيامبر گرامى اسلام عده اى سعى مى كردند
همان خودخواهيها و خودكامگى ها و تحميل خود و خانواده و قوم را كه سابقا در لباس رياست بر قبيله و نظائر آن ريشه دوانده بود، در پوششى نو در سايه تعاليم اسلامى توجيه كرده، زنده و برقرار نگهدارند و شكلهاى قانونى و مردم پسند به آنها بدهند كه البته اين كارى بر خلاف خواست اسلام و جريان طبيعى آن بود كه پس از ظهور اسلام انتظار آن مى رفت.
روش على و ساير امامان شيعه، از امام حسن و امام حسين تا حضرت موسى بن جعفر (عليه السلام) كه سالهاى سال از اواخر عمرش در زندان خليفه و عمال ستمگرش گذرانده بود. زمينهء بسيار مساعدى را فراهم ساخته بود كه در جامعهء اسلامى (و يا لااقل يك ناحيه آن) حكومتى نمونه، از آنچه اسلام مى خواست تشكيل شود و تحت نظارت و مديريت و رهبرى امامى از خاندان على قرار گيرد.
دوره، دورهء امام رضا بود، بزرگوارى كه آوازهء دانش و پاكى او، به همهء اقطار اسلامى رسيده بود، اما امكان بهره بردارى از افكار بلند او فراهم نبود. پدرش ساليان متمادى را در زندان گذرانده بود و خودش مدتها تحت نظر دستگاههاى حاكم و مراقبت آنان بود. آرى خلفاى گذشته راضى نبودند كه اين چهره‌هاى پاك، براى جامعهء اسلامى شناخته شوند، زيرا بيم آن را داشتند كه اگر مردم با آنان و كمالاتشان آشنا شوند، بىمايگى خود آنان و متملقانى كه در دستگاه آنان حاكم بر مقدرات مردم شده بودند و صلاحيتى نداشتند ظاهر گردد. آن گروه عارى از اسلام كه از اسلام فقط رياست و بهره‌بردارى از آن را براى خود مى خواستند و به اهداف اسلامى و تأمين و احياء آن هدفها، نظرى نداشتند، اسلام با آن شعاع وسيعى كه پيغمبر خدا آن را ترسيم كرده بود مورد عنايت آنان نبود، تا در راه شناسايى و تأمين و احياء آن كوشا باشند، اسلامى كه مى خواهد همهء افراد بشر در سايهء زندگى انسانى و مبتنى بر عدل و مساوات، سعى و مجاهده در راه كمال، امكان رسيد ن به كمالات برتر و بالاتر را داشته باشند. به همين جهت، حضرت على و امامان معصوم شيعه را كنار گذاشتند و مقاصد اسلامى را در مسير ديگرى انداختند.
هم چنان كه در طول تاريخ اسلامى نيز مكرر از اين انحراف مسيرها ملاحظه مى شود.
مأمون كه از شخصيت علمى و معنوى امام رضا (عليه السلام) با اطلاع بود، چنان كه قبلا نيز اشاره شد، مى خواست با دعوت آن حضرت به پايتخت و مركز خلافت، نتايج مختلفى را در استحكام كارها به دست آورد و از جهات گوناگون از اين موضوع، استفاده كند، و از طرفى ضمن استفاده از موقعيت علمى و اجتماعى آن حضرت، بتواند كارهاى او را تحت نظارت كامل قرار دهد.
و از طرف ديگر با اين كار، مى توانست محبوبيت قابل ملاحظه اى در ميان توده‌هاى كثيرى كه امام رضا را دوست مىداشتند به دست آورد، بالأخص اين اقدام در جلب علاقهء شيعيان، " كه تنها او را شايستهء مقام رهبرى مسلمين مى دانستند و به دستگاه حاكمه به نظر يك هيأت غاصب ستمكار، مى نگريستند، مى توانست بسيار مؤثر و مفيد باشد.
و از سوى ديگر مأمون با انتقال پايتخت از بغداد به مرو و با به كارگيرى نيروهاى ايرانى مانند خاندان نوبختى، فضل بن سهل و ديگران و كشتن برادرش امين هر چند او تجاوزگر بود، مورد خشم و ناراحتى نيروهاى عرب زبان بود و مى خواست اين نقيصه را به نوعى جبران نمايد.
و بالأخره از اين راه، امكان جلوگيرى از بسيارى از هرج و مرج‌ها و مخالفت‌هايى كه بر ضد حكومت او مى شد وجود داشت.
شايد مقاصد ديگرى نيز در بين بوده است. چنان كه معمولا متصديان امور سياسى براى هموار كردن راهها به منظور رسيدن به مقاصد سياسى و اجتماعى خود هميشه اغراضى در سر و يا در سر و ضمير دارند كه از آن جمله مى توان لطمه زدن به نفوذ و موقعيت كسانى را كه موقعيت‌هاى حساسى دارند و خودخواهى‌هاى سلطه گران اجازهء تحمل آنها را نمى دهد نام برد. چنان كه در اين مورد نيز اگر متانت و طرز زندگى سادهء امام نبود، سوء استفاده گران وهوچيان، بى ميل نبودند او را به دنيا دوستى و اشتغال به جاه و مقام و نظاير آن متهم سازند.
به هر حال روى هم رفته وضع سياسى و اجتماعى آن روز طورى بود كه تغييرى را در سطح كلى دستگاه خلافت، از نظر كيفيت برخورد با جناحهاى مخالف و ايجاد امواج
جديد در افكار عامه ايجاب مى كرد.
با توجه به همهء اين اوضاع و احوال قرار شد از امام رضا (عليه السلام) براى حضور در مركز خلافت اسلامى كه از حدود كشورهاى عربى به ايران منتقل شده بود، دعوتى به عمل آيد.
مقدمات دعوت مأمون از علاقهء ايرانيان به آن امام بزرگوار آگاهى داشت. او كه پس از كشتن برادرش امين " مرو " را به عنوان مركز خلافت اسلامى برگزيده بود با مشورتى كه با مشاوران خود از قبيل " فضل بن سهل " كه وزير اعظم و مورد اعتمادش بود و نژاد ايرانى داشت، به عمل آورد، قرار شد از امام رضا براى آمدن به مرو دعوت به عمل آورد.
ايرانيان نسبت به بنى عباس بدبين شده بودند و آن بدبينى ناشى از اعمال گوناگونى بود كه از جمله مطالب زير را مى توان يادآورى كرد:
الف) قتل ابى مسلم خراسانى توسط منصور خليفهء دوم عباسى كه در راه استقرار حكومت عباسى متحمل زحمات فراوانى شده بود.
ب) نابود كردن برمكيان و حذف آنان از مديريت كشور.
ج) حبس و قتل امام هفتم شيعيان، حضرت موسى بن جعفر (عليه السلام).
د) رفتار غير عادلانه به عنوان حاكم و فرمانروا، با قشرهاى مختلف جامعه.
ه‍) مسلط كردن متملقان و وابستگان بر شئون ديگران و تقرب آنان در دستگاه حكومتى.
و) عياشى و ولخرجيهاى بى حد و حساب متصديان امور و إتلاف بيت المال مسلمين.
اينها از يك طرف و علاقهء خاص ايرانيان به مذهب تشيع و امامانى كه هميشه از طرف دستگاههاى حاكم، خود و طرفدارانشان مورد بى اعتنايى و آزار و محروميت قرار گرفته بودند از طرف ديگر، راه حل جديدى را به خاطر مى آورد، و اين همان بود كه با دعوت مأمون از امام رضا (عليه السلام) به مركز خلافت ابراز مى شد.
عكس العمل امام در هر حال امام رضا (عليه السلام) براى اينكه به مأمون و كار گزاران او بفهماند كه از مقاصد
نهانى، و نقشه‌هاى طرح شده او آگاهى دارد، ابتدا آن دعوت را نپذيرفت.
بديهى است كه مسأله چنان نبود كه با نپذيرفتن دعوت، مسأله اساسا منتفى شود.
بنابراين، بعد از آن كه امام دعوت مسافرت به مركز خلافت را نپذيرفت، اصرار و تأكيد و تهديدهاى فراوانى انجام گرفت تا بالأخره منجر به حركت امام از مدينه به طرف مرو و مركز حكومت اسلامى آن روز گرديد.
در نتيجه، آن حضرت بعد از مسافرتى به مكه، از طريق عراق، عازم خراسان شد.
مسير قافله از مكه تا بصره قافله با تشريفاتى خاص به راه افتاد. هودج‌هاى مجلل دستگاه خلافت!
وسايل مفصل و اعجاب انگيزى! كه خود آنها جزء نقشه‌هاى طرح شده بود، همراهان امام را حمل مى كرد. اين همراهان شامل والى مدينه و گروهى از رجال! و اشراف! آن روز بودند. اما امام رضا هيچكس از افراد خانواده را همراه نياورد، حتى يگانه فرزند عزيز خود " جواد " را هم در مدينه گذاشت و خود به تنهايى راهى مرو شد.
ماهيت دعوت امام رضا بيش از هر كس ديگر از اين موقعيت آگاه بود. بنابر اين ماهيت دعوتى كه از او براى مسافرت به مركز خلافت شده بود برايش آشكار بود. آن حضرت به خوبى مى دانست كه غرض اصلى از اين همه محبت و دوستى‌هاى شخصى و ظاهرى چيست؟ چگونه ممكن بود نداند غرض از اينكه در چنان شرايطى با آنهمه اصرار از او مى خواهند كه زمامدارى مسلمين را بپذيرد، چيز ديگرى است غير از: رساندن حق رهبرى جامعه به اهل آن.
آرى سلسلهء بنى عباس نيز مانند بنى اميه براى اينكه امر خلافت را در خاندان خود مستحكم تر سازند و كارها در دست طرفدارانشان و تنها در انحصار آنان باشد دربارهء مردم آزاده و مخالفان خود از هيچ مزاحمت و اتهام و كشت و كشتارى روگردان نبودند. اينك اين سوال مطرح است كه اينان با اين كارنامه و طرز تفكر و عملى كه داشتند چگونه راضى مى شوند كه يك چنين انتقال عجيبى، آن هم با دست خودشان حاصل شود؟!
" انتقال خلافت از سلسله بنى عباس به آل على؟! " مگر همين مأمون نبود كه براى احراز مقام خلافت، به كشتن برادر خود " امين " نه تنها رضايت بلكه فرمان قتل داده بود؟!
مشاوره مأمون به منظور يافتن راه حل مناسبى براى رهايى از بن بست‌هاى سياسى و اجتماعى و روانى موجود و ايجاد خوش بينى در ميان عامه از طريق تغيير روش در كارهاى جارى، قرار شد قدم تازه اى برداشته شود و اقدام مناسبى در سطحى وسيع صورت پذيرد.
اين كار از مأمون شروع شد و خود او هم نخستين قدم را براى اجراى مرحله به مرحلهء اين امر جديد برداشت. با بزرگترين شخصيت سياسى آن روز، كه از همه هم به خودش نزديكتر بود، اقدام جديد و طرح نوى افكند.
فضل بن سهل كه بود؟
در حوادثى كه بعد از هارون اتفاق افتاد تا استقرار خلافت مأمون، مغز متفكر و مشاور مورد اعتماد مأمون همين " فضل بن سهل سرخسى " بود.
ادارهء امور لشكرى و كشورى هر دو در دست او قرار داشت و مأمون به او لقب " ذوالرياستين " داده بود. او علاوه بر علم و ادب، از هوش و استعداد سياسى بهرهء كافى داشت. وى از اعقاب خاندان " نوبخت " دانشمند معروف نجوم بود و به همين جهت او و برادرش را كه از طرف خليفه فرماندار عراق بود " نوبختى " مى گفتند. پدر او " سهل " هم مردى روشنفكر بود. او سابقا زرتشتى بود كه قبل از رسيدن خلافت به هارون، اسلام را پذيرفت و توسط جعفر برمكى، به دستگاه خلافت راه يافت و فضل پسر سهل چنان موقعيتى به دست آورد كه هارون او را مربى فرزندش مأمون قرار داد.
از حجاز تا خراسان امام در طول راه حجاز تا بصره در هر شهرى به مناسبت، با مردم مذاكراتى داشت.
از بصره تا خرمشهر (محمرهء آن روز) از راه آب و از خرمشهر به اهواز و سپس از راه اراك، رى، نيشابور مسافرت ادامه يافت، بالأخره روز 10 ماه شوال 201 هجرى قمرى اين قافله به مرو رسيد.
طبقات مختلف مردم كه از جريان اين دعوت آگاه شده بودند به عناوين مختلف آن را مغتنم مى شمردند.
زيرا از جمله فرصت‌هاى ذيقيمت، مطالبى بود كه مردم علاقمند مى توانستند بدون واسطه در چنان موقعيتى از امام فراگيرند، امامى كه وارث آنهمه خاطرات از فداكاريها و تحمل مشكلات و تنها يادگار علم و تقواى پيغمبر گرامى اسلام، و يگانه عالم به حقايق قرآن بود، و تا آن زمان دسترسى به او واستفاده از كمالات آن حضرت، براى همه بى اشكال نبود. بنابراين، اكنون كه شرايط تا حدى مساعد شده است، بايد از موقعيت، حداكثر استفاده را كرد.
شهر نيشابور شهر نيشابور كه مركزيت علمى خاصى داشت، از جمله شهرهايى بود كه اين تقاضا شديدا از طرف مردم و به خصوص طبقهء دانشمندان آن شهر كه پايگاه علمى قابل ملاحظه اى بود ابراز شد. و بيانات آن حضرت در چنان شرايط و موقعيتى كه در آن مسئلهء توحيد اسلامى را به عنوان مايهء نجات و امن و اطمينان بيان كرده و سپس شرطى براى حصول آن نتيجه قرار داده است، جالب توجه و قابل تأمل است.
امام با چهرهء جذاب و متين خود در حالى كه لباسى ساده به تن داشت در برابر همگى مردم كه از طبقات مختلف بودند قرار گرفت. همه در انتظار شنيدن بياناتش بر سر پا ايستاده بودند و فريادهاى شوق از جمعيت بلند بود.
دو نفر از محترم ترين و سرشناس ترين مردم حاضر، با صداى بلند ندا دادند كه اى مردم آرام باشيد تا امام سخن بگويد. همه خاموش شدند: تنها صدايى كه شنيده مى شد صداى امام (عليه السلام) بود. كه حديث معروف " سلسلة الذهب " را بيان مى كرد:
اينك متن حديث " حدثنى ابى العبد الصالح موسى بن جعفر الكاظم قال جعفر بن محمد الصادق حدثنى محمد بن على الباقر على بن الحسين زين العابدين الحسين بن على سيد الشهداء أمير المؤمنين على بن ابيطالب اخى وابن عمى رسول الله محمدبن عبد الله
حدثنى جبرئيل: قال: سمعت رب العزة سبحانه و تعالى يقول: " كلمة لا إله الا الله حصنى، فمن قالها دخل حصنى، و من دخل حصنى امن من عذابى ". صدق الله سبحانه وصدق جبرئيل وصدق رسوله والأئمه (ع) ".
آرى امام رضا (عليه السلام) در شهر نيشابور در پاسخ تقاضاى مردم و خواهش بزرگان و دانشمندان آن روز در اجتماعى كه هزاران تن در آن گرد آمده بودند و در انتظار شنيدن جملاتى از آن حضرت بودند تا روشنگر راه زندگى آنان باشد، مطلبى را بيان كرد.
امام سخن از جهان بينى توحيدى اسلام سخن به ميان آورد. با مقدمه اى بسيار جالب و گيرا، حديث توحيد را مطرح كرد. با توجه به اينكه بايد مأموريت واقعى خود را از نظر رهبرى انجام داده و مسأله‌اى اساسى را عنوان كرده با شد، نه اينكه از يك گوشهء زندگى، يك مطلب ساده اى را به عنوان پند و موعظه يادآورى كند، آن هم در آن دوره كه از هر پند و موعظه‌اى تنها در راه هدفهاى شخصى، سياسى، اجتماعى حاكم، استفاده يا سوء استفاده مى شد. آرى امام حديث توحيد را، از قول خداى بزرگ كه همهء عوالم هستى را آفريده است مطرح كرد. كلمة لا إله الا الله حصنى... " توحيدى كه همهء افراد و همهء ملتها را از همهء نكبتها و عذاب‌ها نجات مى بخشد.
توحيدى كه دور بودن از آن و رعايت نكردن آن در متن زندگى، مستلزم همه گونه اسارتها و نكبتها و سختى‌ها در اين جهان و آن جهان است.
آرى توحيدى را كه اسلام مطرح كرده بود و آن را تنها وسيلهء رسيدن به فلاح و صلاح معرفى كرده است به ياد آورد.
بعد از بيان آن حديث، وقتى قافله خواست حركت كند، امام سر از هودج. بيرون آورد به طورى كه توجه همهء مردمى را كه جمع شده بودند جلب كرد، مثل اينكه مى خواست مطلب ديگرى بگويد.
آرى مى خواستند با زمينهء مساعدترى كه ايجاد كرده بود مطلب مكمل و اساسى را يادآورى كند، لذا افزود:
" و لكن بشرطها وشروطها " و سپس اشاره به خود كرد و ادامه داد: " وانا من شروطها "
اشاره به اينكه مسألة ولايت به معناى صحيح آن، تكميل كنندهء توحيد است، اگر مسئله سرپرستى و رهبرى عادلانه و آگاهانه، در جامعهء مسلمين حل نشود، يگانه پرستى استقرار نخواهد يافت و باز هم طاغوتها به جاى لاهوت خواهند نشست و حكمروايى خواهند نمود.
ورود به مرو امام همراه قافله، روز دهم ماه شوال به مرو پايتخت كشور بزرگ اسلامى آن روز رسيد.
چنانچه نوشته اند چند فرسخ مانده به شهر مورد استقبال مأمون و فضل بن سهل و گروه كثيرى از بزرگان آل عباس و علويين قرار گرفت.
بعد از چند روز كه به عنوان استراحت و رفع خستگى راه گذشت، مذاكرات آغاز شد.
مأمون پيشنهاد خود را مبنى بر واگذارى خلافت به آن حضرت مطرح كرد.
امام از پذيرفتن آن امتناع نمود.
بسيارى از مردم و حتى فضل بن سهل از اينكه امام چنين پيشنهاد جالبى را نمى پذيرفت، در شگفت ماندند.
عدم پذيرش پيشنهاد مأمون اينجا يك سوال مطرح است. و آن اينكه چرا امام رضا با اينكه به خوبى از موقعيت و نقش رهبر، آگاه است و مى داند كه يك رهبر چه تأثير عميق و همه جانبه اى در طريق اصلاح يا افساد جامعه دارد و چگونهء همهء نيروها و انديشه‌هاى افراد و جامعه با يك رهبرى شايسته، براى اصلاحات، بسيج مى شوند و با وجود رهبرى فاسد، و خودكامه، همه چيز حتى كارهايى كه ظاهرا كار شايسته معرفى شده اند، در راه بيشتر غافل نگاهداشتن مردم، نمى توانند مؤثر باشند و نه تنها رجحان عادى خود را از دست مى دهند، بلكه اثر نامطلوبى هم در گمراهى و فريب مردم خواهند داشت، با همهء اينها چرا امام (عليه السلام)، اين پيشنهاد را نپذيرفت؟
بايد ديد آيا امام مى توانست پيشنهاد امامت و زمامدارى را بپذيرد و آنگاه اوضاعى را كه در طول نيم قرن بر اثر خلافكارى‌هاى بنى عباس پيش آمده بود به حال خود بگذارد؟!
آيا ممكن بود مثلا قطيعه بخش‌هاى منصور (1) را كه به منظور در خدمت گرفتن افراد مؤثر يا لااقل يا به عنوان حق سكوت برخى از آنان، بخشيده بود، بدان صورت كه منابع درآمدهاى سرشار را در انحصار عده اى معدود و مخصوص قرار داده بود، ناديده گيرد؟!
اگر امام رضا (عليه السلام) بخواهد اقداماتى اساسى در زمينهء اصلاحات اجتماعى بنمايد و طبق وظيفهء امامت خود ريشه‌هاى فساد را كه خوب مى شناخت از بيخ و بن براندازد بايد ديد با چه مسائلى روبرو مى شود؟
اساسا آيا خود مأمون و خاندانش و كسانى كه او به كارها گمارده بود، با همهء منافع سرشارى كه ا ز اموال عامه داشتند، مى بايست بر سر پست‌هاى خود باقى بمانند و به سوء استفاده ادامه دهند! منتها در زير سايهء حكومت امام! آن هم امام بر حق، امامى كه خواستاران عدل اسلامى آرزوى بسط يد و اعمال قدرت و حاكميت آنان را داشتند!
آيا از جمله قدمهاى اوليه در اين مورد، اين نبود كه از غاصبان اموال عمومى و كسانى كه منابع ثروت را در انحصار خود قرار داده بودند، خلع يد به عمل آيد و دستهاى آنان از دخالت در امور عامه قطع گردد؟ البته چرا.
و آيا كنار گذاشتن صاحبان مشاغل مهم كه با بند و بست‌ها و در سايهء نظام خودكامگى خويشاوندى، آن پست ها را به دست آورده بودند. در صدر يك برنامه اصلاحى قرار نداشت؟ باز هم چرا.
اما از آن حضرت قطع كردن حقوقهاى بى حسابى كه بدون انجام كمترين كار مفيدى به دست كثيرى از شاغلين امور عامه مى رسيد، با تأمل در آثار و نتايج جلوگيرى از منافع نامشروع و اشرافى‌گرى‌‌ها در لباس‌هاى حق به جانب و اغفالگرانه بنام اسلام، و بى
مبالاتى ها، چگونه مى توانست مورد عمل و اجرا قرار گيرد؟ تصور اين موقعيت ها شايد تا حدودى زمينه اى را كه اين پيشنهاد در آن مطرح مى شد روشن كند و تا حدى تصور شود كه امام (عليه السلام) در چه وضعى قرار داشت و در برابر اين تقاضا و پيشنهاد، چه عكس العملى مى توانست داشته باشد؟
او كه اهل سكوت در برابر مظالم نبود تا به همين اندازه كه به عنوان " رياست " دست يابد قانع باشد، و براى آنكه مبادا ناراضى درست شود همهء بى بند و باريها را به حال خود بگذارد! مگر نه اين است كه طبق گفتهء على (عليه السلام): " حكومت از آن جهت خواستنى است كه حق برپا گردد، و ظلم و باطل از پاى درآيد ".
براى تحقق بخشيدن به اين اصل، يك سلسله دگرگونيهاى بنيادى و تغييرات اساسى لازم و واجب بود كه امام مى بايست آنها را انجام مى داد.
البته شرايط اين كارها تا آنجا كه مربوط به كاردانى امام بود، محققا وجود داشت. اما آيا طرف ديگر قضيه محيط و موقعيت كلى آن جامعه نبود؟ بايد ديد پذيرش محيط و امكانات زمانى و مكانى تا چه حد مساعد بود؟ آيا امكان آنهمه اصلاحات ريشه دار، با پذيرفتن آن پيشنهاد، وجود داشت؟ محققا جواب منفى است.
اما در هر حال اگر شرايط لازم براى يك اقدام اساسى و عميق، محقق و حاصل نيست آيا نبايد در راه حصول و تحقق آنها كوشيد؟ البته جواب مثبت است.
اينجاست كه رمزى از عكس العمل امام، بدست مى آيد. او كارى كرد كه اين زمينه ها آماده شود، روشن شود كه هر عزل و نصبى در اين وضع موجود، بر خلاف مصلحت عامه است. بايد قبل از هر چيز ماهيت و باطن دستگاه موجود، با وضعى معقول معرفى شود.
زيرا اوضاع و احوال، طورى وانمود شده بود كه تودهء مردم، از ماهيت دستگاه حاكم سر در نياورد و سر مردم به امور جزئى گرم باشد و همهء طبقات هر كدام به نحوى سرگرم و دلخوش باشند.
طرح مسألهء ولايتعهدى امام امام (عليه السلام) مصلحت نخستين را در اين ديد كه پيشنهاد قبول خلافت را كه بسيار هم
سطحى بود نپذيرد.
اما مأمون هم كه با همهء زيركى خود چنين طرحى را تهيه كرده بود، محققا نمى توانست با همين يك جواب " نفى امام " دست بردارد.
اين بود كه مرحلهء دوم از نقشه اى را كه انديشيده بود مطرح كرد و آن اين پيشنهاد بود كه امام بعد از وى رأسا عهده دار امور شود و هر جريانى را كه مايل است مورد اجرا قرار دهد، يعنى قبول كند كه " ولى عهد " باشد.
البته مفهوم پذيرش اين مطلب هم تا اندازه اى اين بود كه قانونى بودن آن حكومت، مورد قبول ضمنى امام قرار گيرد! و تا اتمام زمان مأمون، در برابر كارهايى كه مى شود سكوتى كه حاكى از رضاست از طرف امام رعايت شود! و با تمام شدن دورهء مأمون، نوبت به امام برسد! قبل از آن، حالت انتظار است و بنابراين با حضور امام است كه به كارهاى خلافت سروسامان داده مى شود!!
با اين حال بايد ديد اين حالت آيا به منزلهء تصويب امور جارى، بلكه امور گذشته تلقى نمى شد؟
اينجاست كه سر گفتار امام در برابر اصرار مأمون تا اندازه اى آشكار مى شود كه به اين مضمون اشاره فرمود:
" اگر ناچار بايد اين پيشنهاد را بپذيرم، مشروط بر اين است كه در هيچ امرى از امور مربوط از: حكومت، قضاء، فتوى، عزل و نصب، شركت و دخالتى نداشته باشم! " به عبارت ديگر " نبايد به نام من كارهايى صورت گيرد و يا قلمداد شود كه با وجود آنكه من در اين دستگاه حضور دارم آن كارها انجام مى گيرد، تصميماتى اجراء مى شود كه من ناظر آنها هستم با توجه به آنكه صاحب منصبى عالى هستم و بنابراين كارها مورد رضايت ضمنى من است!! نه. به هيچ وجه ".
آرى امام چگونه مى توانست مهره اى بى اراده در چنان دستگاهى باشد كه امور اساسى آن مورد تصويب اسلام نيست. به هر حال موقعيت عجيبى است كه در تاريخ اسلام پيش آمده است. هر كس در اين زمينه به دنبال هدف و مقصدى به تناسب
شخصيت و موقعيت خويش است. هدف و مقصد امام نيز جز احياء حقايق دين، و استفاده از هر موقعيتى براى معرفى چهرهء واقعى دين نمى تواند بود. " قل كل متربص فتربصوا " (1). بگو همه در انتظارند كه چه مى شود، شما هم منتظر نتيجهء جريان باشيد.
تنظيم عهدنامه پس از مباحثات طولانى تبادل نظرهاى مختلف در سطوح گوناگون، بالاخره قرار شد مأمون عهده نامه اى مبنى بر تجليل از مقام شايستهء امام بنويسد و ضمنا آن حضرت را به عنوان كسى كه شايسته ترين فرد براى احراز مقام خلافت است، معرفى نمايد، تا همهء طبقات مردم، او را " ولى عهد " و جانشين مأمون براى رهبرى جامعه اسلامى! " بشناسند.
عهدنامهء مأمون بعضى از تاريخ نويسان ادعا كرده اند كه نسخهء اصلى اين عهدنامه را ديده اند و آن را هم در تاريخ خود منعكس كرده اند (از جمله: على بن عيسى اربلى، در كتاب كشف الغمه در سال 726 هجرى). ولى چون آن عهدنامه با عبارات مختلف نقل شده است و با كوششى كه براى بدست آوردن نسخهء اصلى آن (اگر در ايران وجود داشته باشد) به عمل آمد، نتيجه اى حاصل نشد. از طرفى نمى توان تمام آنچه را كه از قول امام (عليه السلام) نقل شده است به آن حضرت نسبت داد، از اين جهت، تنها به رؤس مطالبى كه در اين عهدنامه منعكس است اشاره مى شود.
نكات اساسى مأمون در ضمن اين نوشتهء تاريخى چند موضوع را يادآورى كرده است:
1. دين اسلام را به عنوان دين برگزيدهء خدا كه همگى پيغمبران مأمور ابلاغ آن، به مردم بوده اند معرفى مى كند.
2. مسأله خاتميت پيغمبر اسلام را و اين كه آن حضرت، تكليف رسالت خود را به بهترين وجه انجام داد، يادآور مى شود.
3. موضوع بسيار مهم و مؤثر در بقاى جامعهء اسلامى را مسأله رهبرى و خلافت و جانشينى مى شمارد.
و در ضمن تكاليف متقابل رهبران و مردم را گوشزد مى كند و اشاره مى كند كه در صورت عدم هم آهنگى و رعايت نشدن حقوق متقابل دستگاه رهبرى و جامعه، در امور زندگى اجتماعى، پراكندگى حاصل خواهد شد و مقدمات غلبهء دشمنان فراهم خواهد گرديد.
4. مسأله مسؤوليت رهبرى را مطرح مى كند كه چگونه بايد يك پيشوا در راه اقامهء عدل كوشا باشد و متوجه باشد كه مسؤول پاسخگويى به كمترين ظلم و ستم و كوتاهى در امور خواهد بود كه در قلمرو فرمانروايى او صورت مى گيرد، به خصوص غفلت و يا تجاوزى كه در مورد امت انجام مى گيرد و از روى خودخواهى و خلافت مصالح عامه باشد.
5. بيان رؤس برنامه‌هاى رهبران و پيشوايان، دربارهء حفظ وحدت جامعه و رفتار متناسب به طوريكه دستگاه فرماندارى، مورد اعتماد افراد جامعه قرار گيرد. ومأمن و مرجع مطمئنى براى مردم باشد.
مانع ايجاد نفاق‌ها، پراكندگيها در ميان مردم شود (و به طور مسلم خودش در صدد نفاق افكنى و ايجاد پراكندگى نباشد) كه اين نفاق ها و خصومت‌هاى داخلى و بى مورد، موجب خسران دين و دنيا خواهد شد.
سپس به مسأله مهم تعيين خط مشى امت اسلامى بعد از هر خليفه مى پردازد.
پس از آنكه احساس خود را از سنگينى بار خلافت و شرايط بسيار مهم و ضرورى كه يك پيشوا بايد داشته باشد يادآور شده، اضافه مى كند كه او با توجه به اين شرايط و اهليت و صلاحيت كه امامت و فرمانروايى لازم دارد، مدتها در انديشهء اين بود كه فرد شايسته اى را براى اين امر مهم در نظر بگيرد، تا به عنوان يك تكليف، وى را به جامعهء اسلامى معرفى كند.
بعد از ذكر شمه اى از كوششهاى خود و تحقيقات وتتبعاتى كه در اين زمينه به عمل آورده است و در آن صلاح امت اسلامى را در نظر گرفته است حاصل تلاش خود را در
اين جهت خلاصه مى كند كه: " على بن موسى بن جعفر (رضا) " را به عنوان كسى كه از هر جهت، شايستگى دارد و از جهت ورع و ديندارى و علم و دانش و ساير فضايل در مورد او اتفاق كلمه وجود دارد، معرفى كند.
در پايان آن نوشته، جريان بيعت همهء بزرگان و اعضاء خاندان خود را در مورد جانشينى امام، بيان مى كند كه چگونه آنان، آگاهانه و آزادانه آن را پذيرا شدند و مصلحت عامه را به مصلحت فردى و قبيلگى ترجيح داده اند.
و اظهار اميدوارى مىكند كه اين موضوع در ايجاد الفت اسلامى، حفظ نفوس و جمع شدن از پراكندگيها، رفع ضديت‌ها و نيز استحكام مرزها، تقويت دين، شكست دشمنان حق و استقامت يافتن كارها مؤثر خواهد بود.
و بالاخره از همگان مى خواهد كه هر چه زودتر و با آغوشى باز آنان نيز اين ا مر را بپذيرند و با امام رضا به عنوان وليعهد! بيعت نمايند و شكرگزار باشند. و هر چه زودتر در مورد اطاعت از خدا و خليفهء خود، بر يكديگر پيشى گيرند.
امام و عهدنامهء مأمون مسلم است كه در تنظيم اين عهدنامه عنايت و دقت فوق العاده‌اى به كار رفته است. و اصرار و تاكيد فراوانى بوده است كه امام هم مطلبى در زمينهء پذيرش اين مقام بيان كند.
تا بعدا در تمام اقطار و نواحى كشور اسلامى آن روز، انتشار يابد! موقعيت، از جهات مختلف، حساس و قابل توجه است.
بايستى در اين موقعيت ممتاز به مردم و اعضاء جامعهء اسلامى گوشزد شود كه متوجه باشند، تحت عنوان خلافت اسلامى چه كارهاى نامناسبى انجام گرفته است و بالأخص در مورد اهل بيت پيامبر و امامان شايستهء معصوم (عليه السلام) چه كوتاهى‌هايى شده است كه جامعهء اسلامى نيز قهرا مشمول اين محروميت و ستم ها قرار گرفته است، از اين جهت كه قرنها از پيشوايان شايسته بى بهره بوده اند.
امروز كه زمينه طورى مساعد شده است كه از طرف يك مقام رسمى، عدولى در اين جهت ابراز مى شود و حال آنكه قبلا از طرف حكام و عمال ايشان، در مورد شايستگان
امت اسلامى نه تنها بى اعتنايى ها مى شد، بلكه ائمهء بر حق و طرفداران آنان مورد آزار و شكنجه و كشتار قرار مى گرفتند، بنابراين اگر قرار است، امام، مطالبى را يادآورى كند بايد طورى باشد كه باز هم در بيدار ساختن جامعه و تعيين تكليف مردم در اين زمينه ها مؤثر باشد و اين كار، در يك مرحله از آگاهى و در موقعيت فعلى، به دست خود دستگاه حاكم انجام گيرد.
لذا در نوشتهء مختصر منسوب به امام بعد از حمد و ثناى خدا مطالب زير يادآورى شده است:
بعد از حمد و ثناى پروردگار:
درباره ذكر صفاتى از خدا به نحوى بسيار جالب از آگاهى مطلق خدا از خيانت ديده ها و نقشه‌هاى پنهانى كه در سينه‌هاست ياد شده است و نوشته اند: " ألحمدلله الفعال لما يشاء... ". " يعلم خائنة الأعين و ما تخفى الصدور ". (1) سپس به نحوى شايسته از مظالم گذشته نسبت به اهل بيت پيامبر (عليه السلام) ياد شده است كه با توجه به انعكاس اين مطلب در چنين عهد نامه اى تاريخى، يك اقرار و اعتراف ضمنى از دستگاه خلافت در مورد اين ستمگريها در گذشته و محكوم كردن آن ها به حساب مى آيد. و اشاره مى شود كه چگونه زمامداران و عمال حكومتهاى گذشته، موجبات سلب امنيت و اتلاف نفوس و ايجاد محدوديت ها و محروميت‌‌ها در مورد دوستداران اهل بيت و امامان معصوم را فراهم مى آورده اند.
(مسأله قطع رحم - فزع نفوس - اتلاف - فقر و محروميت طرفداران حق و عدالت، مطرح شده است).
بعد از اين مقدمه در مورد اصل پيشنهاد قبول خلافت بعد از مأمون، به مسأله ترس از پراكندگى دين و متزلزل شدن وضع مسلمين تكيه شده است و نوشته اند: " خوفا من شتات الدين، و اضطراب حبل المسلمين ".
كه " اختلاف داخلى چه لطمه اى به حيثيت جامعه اسلامى خواهد زد و فرصتهايى بدست دشمنان خواهد داد ".
مطلبى كه يادآورى آن نيز جالب است - علاوه بر شرايطى كه بين امام و مأمون شفاها و قبلا مطرح شده بود مبنى بر اينكه در امر مسؤوليت هيچ عزل و نصبى را به عهده نخواهد گرفت - اين شرطى است كه امام رضا اضافه كرد: "... اگر من بعد از او زنده باشم ".
و روشن است كه جملهء " إن بقيت بعده " خودش خالى از يك نوع لطافت و اشارتى نيست، زيرا چيزى نگذشت كه امام بعد از اين جريانات، به شهادت رسيد. بعد از آن اجمالى از روش كار را در صورت تصدى كارها تذكر مى دهد:
پس از اينكه بار مسؤوليت خلافت به عهدهء او قرار گرفت. خط مشى اصلى در مورد همگان و به خصوص در مورد بنى عباس بر مبناى اطاعت خدا و رسول خواهد بود.
" ان اعمل فيهم عامة وفي بنى عباس خاصة، بطاعته وطاعة رسول الله ".
اصول كلى كار، بر اساس حفظ جان و ناموس و احترام نتايج تلاشهاى مردم وحفظ حدود و فرايض الهى است.
تأمين رضاى بارى تعالى و صلاح امور امت و آسايش عباد و امنيت بلاد، سرلوحهء همهء كارها و برنامه‌ها است.
سپس با تذكر به اينكه اين ها عهد موكدى است كه مورد سؤال واقع خواهد شد و بالأخره با ذكر آيه " اوفوا بالعهد إن العهد كان عنه مسؤولا " (1) حضرت نوشتهء خود را تمام مى كند. و حضور شهود را نيز تذكر مى دهد.
شهود عهدنامه در طرف راست عهدنامه، عالم بزرگ دربار، " يحيى بن اكثم " قاضى القضاة دو بار چنين نوشت:
" شهد يحيى بن اكثم على مضمون هذا المكتوب ظهره وبطنه وهو يسأل الله ان
يعرف أمير المؤمنين وكافة المسلمين بركة هذا العهد والميثاق ".
" يحيى پسر اكثم به صحت اين نوشته و آنچه در پشت و روى آن آمده گواه است. و از خدا مسئلت دارد كه خليفه و همهء مسلمانان را از بركت اين عهدنامه به خوبى آگاه و بهره‌مند گرداند ".
در طرف چپ، گواهى فضل بن سهل نوشته شد كه طى آن يادآورى شده بود:
" خليفه فرمان داده است كه اين عهدنامه هر دو صفحه اش در مدينه بين " روضه و منبر " خوانده شود تا همگى بنى هاشم و شخصيت‌هاى برجستهء قريش و سرشناسان عرب از مضمون آن آگاهى يابند تا اعتراضات سفهاء و جهال و مشتى ياوه سرا پيش نيايد و البته راه حق آشكار خواهد شد ".
در آخرش هم تذكر داد كه: " اين چند سطر را فضل به دستور خليفه أمير المؤمنين در همين تاريخ نوشته است ".
برنامه‌هاى تشريفاتى:
قرار شد اجراء تشريفات بيعت، روز دهم ماه رمضان به عمل آيد. نخستين كسى كه دست بيعت در دست امام گذاشت به دستور خليفه " عباس فرزند مأمون " بود و بعد از او " فضل بن سهل " وزير اعظم، " يحيى بن اكثم " مفتى اعظم دستگاه خلافت،! " عبد الله بن طاهر ذواليمينين " (فرمانده سپاه مأمون) و سپس عموم اشراف و رجال بنى عباس كه حاضر بودند دست بيعت به آن حضرت دادند.
حالا ديگر نوبت شعرا! منقبت گويان، و ناطقان و خطيبان شد كه معمولا در هر موقعيتى مى خواهند به اصطلاح، خودى نشان بدهند! و به تناسب همت خويش هنر ادبى خود را در خدمت آنچه مورد نظر است ارائه دهند! هر يك به تناسب درك و استعداد و علاقهء خود قصيده‌هايى بسازند و بخوانند! و اين كارها انجام شد! در خطبه‌هاى نماز جمعه نيز، خطيبان دربارهء آن حضرت سخن مى گفتند.
براى اينكه عامهء مردم نيز از اين دگرگونى ها به نحوى با اطلاع شوند و تغيير محسوس و چشمگيرى را احساس كنند، قرار شد لباس و علامت‌هاى سياه، كه شعار آل عباس بود
به رنگ سبز تبديل شود.
زمزمه‌هاى مخالفت اين جريان تا اينجا با همهء پيچيدگيهاى سياسى كه داشت به طور طبيعى پيش رفت، اما كم كم زمزمه‌هايى در گوشه و كنار پيدا شد. آنان كه در سايهء حمايت اين دستگاه و حكام و فرمانروايان در ولايات مختلف از قلمرو وسيع اسلامى آن روز، ثروتهاى بى كران اندوخته بودند و زندگيهاى مرفه و آسوده‌اى پر از ناز و نعمتى براى خود ترتيب داده بودند، از نتايج و آثار اين اقدام، سخت نگران بودند و حق هم داشتند نگران باشند. آيا اين امر براى سوء استفاده چيان و هزار فاميل آن روز، قابل تحمل و حتى قابل تصور بوده است؟
آل على كه طبق انديشهء على، خلافت را تنها براى برقرارى حق و عدل و جلوگيرى از ظلم و سوء استفاده ونفاق مى خواهند، با كسانى كه تار و پود زندگيشان از مجارى زور وزر تشكيل شده است چگونه مى توانند در كنار هم، همزيستى مسالمت آميزى داشته باشند؟!
مخالفان حسود و سوء استفاده گران ناراحت، سعى داشتند كه به هر نحوى شده است در اشاعهء تخم بدبينى نسبت به آل على بكوشند، حتى انتشار مى دادند كه " امام رضا شيفتهء جاه و مقام است. زيرا به محض اينكه از طرف مأمون از او دعوتى به عمل آمد آن را اجابت كرد. بنابر اين چگونه مى توان طبق عقيدهء طرفدارانش، مردى زاهد و رهبرى معنوى باشد؟ " اما البته طرز رفتار امام، نقشه‌هاى آنان را بىاثر و نقش بر آب كرد. بر خلاف انتظار آنان، گذشت زمان در ايجاد محبوبيت عامه و نفوذ همه جانبهء امام، به سرعت كمك مى كرد.
كينه توزهايى كه مرتبا آثار و شواهد كمالات علمى و معنوى امام را مى ديدند، كسانى كه قبلا خودشان داعيه‌هايى در زمينهء علوم و كمالات داشته و موقعيت‌هايى براى خود كسب كرده بودند و با بودن امام پايه‌هاى مناصب سطحى خود را متزلزل مىديدند، آيا
مى توانستند بى تفاوت باشند؟! يحيى بن اكثم ها، بارها شاهد مباحثات عميق علمى امام با رؤساى ساير مذاهب و اديان بودند و چون خود را از آن فضايل و كمالات خالى و پياده مى ديدند، مسلما احساس حقارت مى كردند. آيا آنان اين شهامت را داشتند كه از وجود چنين مردى كه محيط كشور اسلامى را در شعاعى وسيع روشن ساخته است نه تنها ناراحت و متألم نباشند، بلكه او را هم تأييد و تقويت كنند؟!
اصولا بايد ديد كه در طول تاريخ اسلامى تا امروز آيا حسادت‌ها و جاه طلبى ها اجازه داده و مى دهد تا كسانى كه به عنوان اسلام و امور وابستهء به آن، در چهره‌هاى مختلف از مزايا و ثروتها و احتراماتى بهره‌مند بوده و هستند چنانچه در موقعيتى قرار گيرند كه ديگرى را شايسته تر از خود در راه خدمت به اسلام بيابند، حاضر باشند دست برادرى و همكارى به يكديگر بدهند و خود را از خودخواهى و اسارت نفس و هوى پرستى، و جامعهء خود را از غفلت ها و چند دستگى ها نجات دهند؟
به عبارت ديگر " خود را براى اسلام و مسلمين بخواهند "، نه اسلام و مسلمين را براى خود.
بد نيست از باب نمونه به يكى از حوادثى كه در توجه به شكوه و عظمت معنوى امام مؤثر بود و مخالفان و اشخاص ذينفع از وضع موجود، نمى توانستند شاهد آن پيشرفت ها و عظمت‌ها باشند اشاره كنيم و آن پيشنهاد مأمون در مورد اقامهء نماز عيد توسط امام (عليه السلام) بود.
اجراى نماز عيد فطر در سال 202 هجرى با اصرار مأمون قرار شد مراسم اجراى نماز عيد فطر توسط امام رضا (عليه السلام) انجام گيرد. باز هم امام براى اينكه بفهماند حاضر نيست آلت بى اراده براى اجراى مقاصد دستگاه خلافت باشد، از پذيرفتن اين پيشنهاد امتناع كرد. حاضر نبود كارهاى اساسى را كه به دست ديگران است ناديده بگيرد و از ميان آنهمه مسئوليت ها و مقررات اسلامى تنها به انجام مراسم و امور مصلحتى، قناعت كند و بگويد همين مقدار هم غنيمت است كه به ما احترامى مى گذارند، و نمازى چنين با عظمت برگزار مى شود!
اما مأمون در برابر استنكاف امام، اصرار كرد كه به هر ترتيب باشد، مصلحت در اين است كه آن حضرت نماز را برگزار كند. در مرحلهء بعد، امام پيغام فرستاد:
" بنابراين به همانگونه كه پيغمبر اسلام نماز عيد را برگزار مى كرده است اجرا خواهد كرد ".
پيشنهاد جالبى بود، زيرا مدتها بود مردم اين مراسم را با خلفا مى گذراندند. آنها هم كه فقط به تشريفات قناعت مى كردند و نماز و خطبه‌شان، روح اصيل اسلامى را نداشت.
مسلمين قرن دوم هم اطلاع نداشتند كه پيغمبر در اين زمينه چگونه عمل مى كرده است؟
آنان خلفا و واليان را ديده بودند كه با زر و زيور و در سايهء مراقبت نگهبانان مسلح و قراولان خوش لباس و دم و دستگاههاى پرتشريفات، مى آمدند و نماز عيدى مى خواندند و بعد از آن هم خطبه اى سطحى و مصلحتى، با تكرار كلمات خاصى خوانده مى شد و به همين دل خوش مى داشتند و مى رفتند.
مأمون هم به همين تصور، مركب مخصوص و موكب مجلل براى حضرت رضا (عليه السلام) فرستاد، تا همه با شكوه و جلال كامل به نماز بروند! فرماندهان سپاه، قضات عالى مقام، علما و دانشمندان و بزرگان هر يك به فراخور شأن و مقام، سوار بر سواريهاى آراسته، منتظر بودند تا امام رضا هم با وضعى مشابه بيرون آيد و بر سوارى مجللى كه خليفه فرستاده است سوار شود، جلو بيفتد و همه با هم بروند و مراسم را انجام دهند!
امام چه كرد؟
همانگونه كه گفتيم، امام به مأمون پيغام داد: " اگر اصرارى دارى كه نماز عيد را من اقامه كنم، من همانگونه عمل خواهم كرد كه پيغمبر اسلام در اين مورد عمل مى كرد ".
مأمون هم پذيرفت، شايد هم واقعا دوست داشت بداند پيغمبر اسلام چگونه عمل مى كرده است؟ و خاطرهء سنت او را در عملى كه امام رضا (عليه السلام) انجام مى دهد ملاحظه كند.
امام كه قبلا خود را شستشو داده و غسل كرده بود، پيراهن سفيد وساده اى كه از پنبه بافته شده بود، بر تن كرد. عمامه اى سفيد بر سر بست كه دو طرف آن از سينه و پشت سر
آويزان بود. خود را معطر و خوشبو ساخت. دامن پيراهن را به كمر زد. با پاى برهنه به راه افتاد. اطرافيان نزديك او هم، به همين ترتيب عمل كردند و همراه امام به راه افتادند.
وقتى به وسط صحن خانه رسيدند حضرت سر به آسمان بلند كرد و با صداى بلند گفت:
ألله اكبر. همه با هم همين جمله را تكرار مى كردند.
امام و چند نفرى كه با او بودند از خانه كه بيرون آمدند باز هم همه صدا به " الله اكبر " بلند كردند. بزرگان قوم كه با آنهمه جلال و شكوه آمده بودند و در انتظار خود، امام را با آن وضع ساده و بى پيرايش ديدند، آنان نيز بى اختيار از اسب ها پائين آمدند، ناچار كفش‌هاى همه از پاها درآمد. در اين موقع براى بار سوم صداى تكبير جمعيت بلند شد و هر چند قدمى كه مى رفتند، باز صداى تكبير بلند مى شد، منظره و شكوه معنوى خاصى ايجاد شده بود. جمعيتى انبوه راه افتاد و كم كم ازدحام جمعيت بيشتر مى شد.
عده اى جريان را به مأمون گزارش دادند و ضمنا از راه خيرانديشى و يا خود شيرينى، به او خاطرنشان كردند كه ادامهء اين امر ممكن است تا پايان نماز و خطبه‌ها منجر به ايجاد انقلابى گردد و چارهء آن مشكل باشد!
مأمون هم به دليلى كه به خاطرش گذشت مصلحت نديد كار با اين وضع ادامه پيدا كند، اين بود كه براى حضرت پيغامى به اين مضمون فرستاد:
" اين كار كه به اين ترتيب ادامه مى يابد، موجب ناراحتى و زحمت و خستگى مفرط شما خواهد شد! بنابراين شما ديگر خود را بيش از اين به زحمت نيندازيد ديگرى آن را انجام خواهد داد!! " حال بايد تصور كرد كه در بازگشت آن حضرت از نيمه راه مصلا، چه حالتى براى آن حضرت و براى آن جمعيت پيدا شده بود؟
در محلى كه قرار بود اين همه انبوه جمعيت با امام نماز بگزارند و به خطبه‌هاى آن حضرت كه خاطرهء خطبه‌هاى آتشين جدش على بن ابيطالب را زنده مى كرد گوش فرا دهند، يكى ديگر! مراسم نماز!! را انجام داد.
امام هم از نيمهء راه به خانه برگشت در حالى كه ابهت وجلالت خاص ديگرى در دلها
يافته بود.
آرى مأمون و اطرافيانش به روشنى دريافتند كه اگر امام با اين وضع كه مرتبا جمعيت متراكم تر مى شود، نماز را در بيابان، طبق سنت پيغمبر اكرم (صلى الله عليه وآله) اقامه نمايد، و سپس دو خطبه به دنبال آن ايراد نمايد، چه بسا مسائل مهمى پيش خواهد آمد كه نتايج وآثار آن، براى آنان كه قبله وآمالشان، مقام و ثروتشان بود و در سايهء وضع موجود، منزلتى كسب كرده بودند، خوش آيند نبود. در هر حال زمزمه‌هايى از گوشه و كنار شروع شد. در بغداد اين زمزمه به صورت حادى ظهور كرد.
ابراهيم بن مهدى، عموى مأمون آهنگ مخالفت را شروع كرد و خطر را گوشزد اهل منافع و صاحبان مقام و ثروت كرد! بهره وران از اوضاع و احوال موجود، هدف مشتركى يافتند و همه يك جا به صدا و حركت درآمدند.
نقشه‌هاى شوم دنبالهء اين جريانات منتهى به اين طرح شد كه سه نفر را مسؤول اساسى اين فاجعه شناخته و محكوم به قتل دانستند. - فاجعه اى كه به نظر آنان غير قابل تحمل بود يعنى " انتقال خلافت از بنى عباس به آل على ". زيرا مى دانستند به دنبال آن، رسيدگى به حساب سوء استفاده ها و سوء استفاده چيان نيز در كار است. آن سه نفر يكى مأمون و ديگرى وزير اعظمش فضل بن سهل و سومى هم على بن موسى الرضا بود.! عده اى هم آماده و مترصد فرصت مناسب بودند. روز جمعه سوم شعبان را براى اجراى اين نقشه، در زمان واحد تعيين كردند، در حالى كه از ابتداى تشريفات ولايتعهدى فقط حدود 11 ماه گذشته بود. قرار بود آن روز هر سه نفر در حمام معروف سرخس با هم باشند. بنابراين آيا بهترين محل مناسب براى اجراى اين نقشه همانجا نبود؟!
حدس زده مى شد كه اوضاع، آبستن حوادثى است. با قرائنى كه به دست آمد قرار شد برنامه را تغيير دهند، اما فضل بن سهل كه با همه زيركى كه داشت و با همهء ادعاى آگاهى از علم نجوم و خواص ساعات و ايام كه اظهار مى كرد، طبق قرار قبلى در ساعت مقرر وارد حمام شد. اما بيچاره مورد اجراى نقشه قرار گرفت و مهاجمان، بدن برهنه ى او را قطعه
قطعه كردند. بعد از اين جريان در مرو سرو صداى عجيبى به راه افتاد.
اين زمزمه هم در ميان بود كه شايد اجراى اين نقشه به دستور خود مأمون بوده است.
در هر حال به وضعى كه مأمون فكر مى كرد با اجراى اين نقشه پيش مى آيد و او خواهد توانست با خيال آسوده خلافت كند و كارهاى مورد نظر را انجام دهد، به هم خورد.
بديهى است او به عنوان خليفه و زمامدار، در فكر چاره جوئى از اين نارضائيها و در صدد تبرئه خويش بود. اما در هر حال سرانجام، كار به اينجا رسيد كه امام رضا (عليه السلام) هم پس از چندى مسموم شد.
يك روز و يك شب هم قضيه را مكتوم نگاهداشتند. مأمون هم شديدا از اين جربان اظهار تأثر كرد و دستور داد با احترام تمام بدن آن حضرت را در كنار قبر هارون دفن نمايند! به طورى كه نوشته اند: آن حضرت حدود 2 سال در شهر مرو و نزديك به 7 ماه در سرخس اقامت داشت. ماه‌هاى آخر عمر را هم در " سناباد " طوس به سر برد و در همانجا بود كه به شهادت رسيد.
خدمات علمى و دينى آن حضرت در مركز خلافت اسلامى بارها وسيلهء بحث و گفتگو ميان آن حضرت و دانشمندان برجسته ى تمام اديان و مذاهب كه از گوشه و كنار و مراكز علمى معروف جهان آن روز مى آمدند، فراهم مى شد.
طى آن جلسات، امام رضا به دانشمندان مختلف روى زمين و بزرگان اهل نظر كه از مليت‌هاى مختلف بودند و يا به سبب داشتن عقايد و آراء خاصى مورد توجه قرار گرفته بودند، دربارهء مطالب گوناگون علمى و دينى، گفتگوهاى جالبى داشته اند.
آن حضرت در ضمن آن گفتگوها حقايق دين اسلام را نيز براى علماى مذاهب مختلف روشن مى كردند و اين گفتگوها آثار عميقى در تبليغ و نشر علوم و معارف اسلامى داشته است.
همهء علماى مذاهب و صاحبان افكار و آراء مختلف، به بزرگوارى و احاطهء علمى آن حضرت - كه در مواقع لزوم هم با همان زبان و اصطلاحات خاص و حتى از منابع دين خود
آنان صحبت مى كرد - اقرار و اعتراف كرده اند.
كتابهايى در زمينهء احتجاجات آن حضرت گرد آورى شده است كه مبين اين واقعيت است. همانند:
گفتگوى آن حضرت با " ثنويه " يعنى دانشمندانى از ايران كه مطالبى از عقايد زردتشتيان را مطرح مى كردند.
محاجه با دانشمندان مشهورى از " دهريين وماديين " كه اظهار مى داشتند " آفرينش مبدأ ومعادى ندارد ".
در اين زمينه مطالبى بسيار زنده و مؤثر دربارهء " توحيد " از طرف امام (عليه السلام) به جامعهء بشريت عرضه شده است.
بياناتى كه آن حضرت در زمينهء توحيد اسلامى و نبوت و انبياء و رسالت پيامبر اسلام، با رهبران مسيحيان آن روز داشته اند كه به لقب " جاثليق " (كاتوليك) از آنان نام برده مى شد.
همچنين احتجاجاتى كه با دانشمندان و بزرگان ملت يهود كه لقب " رأس الجالوت " داشتند و مأمون از آنان براى طرح مطالب خود در محضر امام دعوت مى كرد.
مباحثاتى كه با " زنادقه " صورت مى گرفت كه با اشاعهء اشكالات و ايراداتى، اذهان مردم را نسبت به حقايق اسلامى مشوب مى ساختند و كسى نبود كه بتواند با منطق خودشان آنان را قانع و مجاب سازد.
هر يك از اينها در جاى خود، شايان بررسى مستقل و قابل عنايت و توجه است.
اما آنچه در همهء اين موارد چشمگير بود اين بود كه تمام كسانى كه با آن حضرت روبرو مى شدند و مباحثاتى انجام مى دادند در برابر كمالات معنوى امام (عليه السلام) تسليم مى شدند و جز قبول حق، و اقرار و اعتراف به مقام شامخ علمى امام و صحت مطالبى كه مى فرمود، چاره اى نداشتند. و اين مسأله خود موجب شهرت فوق العادهء آن حضرت، در زمينهء احاطهء كامل علمى و شايستگى همه جانبه از نظر رهبرى مى شد.
اين گونه بحثهاى اعتقادى و فكرى در اين شرايط اجتماعى، بسيار حساس و ارزنده
بود، چه در جامعهء اسلامى آن روز تلاش فراوان علمى به چشم مى خورد و دوران ترجمه و تأليف و برخورد آراء و مكاتب گوناگون رسيده بود، و شور وشوق علمى ايجاب مى كرد كه به دانشمندان مختلف، آزادى ابراز عقيده و نشر آراء و افكار داده شود، و درست در همين لحظات حساس لازم بود كه انديشمندان پاك و آگاه، به پا خيزند و حقايق را آنطور كه هست عرضه كنند تا در غوغاى برخورد افكار، راه حق، گم نشود، گمراهيها و تيرگيها غلبه ننمايد.
امام وظيفهء خود را - درست در اوج اين تلاشها، آن هم در مركز تجمع دانشمندان - به خوبى انجام داد.
پيامى از امام رضا (عليه السلام) به دوستانش در اثر تعليمات حضرت رضا (عليه السلام) و معاشرت با آن جناب شاگردان ارزنده و شايسته‌اى تربيت شدند كه هر يك از آنان به سهم خود منشاء خيرات و بركاتى براى جامعهء اسلامى بوده اند و گفتار و كردار امام را كه دستور العمل زندگانى مردم مى تواند بود براى آيندگان نقل كرده اند.
از جمله كسانى كه احاديثى دربارهء امام رضا و سفارشهاى آن حضرت نقل كرده اند، حضرت " عبد العظيم " است.
حضرت عبد العظيم كه از نوادگان امام حسن مجتبى (عليه السلام) است، اواخر عهد امام هشتم را درك كرده و از امام نهم و دهم استفاده‌هاى شايانى نموده است. مرحوم صدوق او را مردى بزرگوار و پرهيزكار و مورد وثوق معرفى كرده است.
در سال 250 تا 255 نظر به سختگيرى‌هايى كه از طرف طبقهء حاكم در مورد دانشمندان و رهبران شيعه وجود داشته است، حضرت عبد العظيم به شهر رى مهاجرت كرده و همانجا پس از چندى از دنيا رفته است.
قسمتى از يادگارهاى علمى و معنوى امام قسمتى از درس ها و مطالب آموزندهء آن حضرت كه توسط دانشمندان بزرگوار اسلامى جمع آورى شده است، امروز در دسترس ما قرار دارد.
از جمله آنها كتاب " عيون اخبار الرضا " است كه در آن احاديثى را كه از امام رضا (عليه السلام) نقل شده است، گردآورى شده است.
يكى ديگر كتاب " علل الشرايع " است كه در آن از حكمت ها و مصالحى كه در مورد احكام و دستورهاى عملى اسلام، فوائد وآثار آنها از امام (عليه السلام) رسيده است، ياد شده است.
اين دو كتاب هر دو از مرحوم " شيخ صدوق ابن بابويه " است كه سال وفاتش 381 هجرى قمرى بوده و در نزديكى رى مدفون است.
كتابهاى ديگرى نيز مانند " طب الرضا " يادگار آن حضرت است كه هر يك در جاى خود، كمالات و بزرگوارى‌هاى آن حضرت را معرفى مى كند.
بخش پنجم ارشادات و راهنمائى‌هاى معنوى امام رضا (عليه السلام)
بخش پنجم / ارشادات و راهنمائى‌هاى امام رضا (ع)...
سخنان و ارشادات معنوى حضرت رضا (عليه السلام) 1. صلهء رحم:
امام على بن موسى الرضا (عليه السلام) فرمودند: " قال رسول الله (صلى الله عليه وآله): " من ضمن لى واحدة ضمنت له اربعة، يصل رحمه فيحبه الله تعالى، ويوسع عليه في رزقه ويزيد في عمره، و يدخل الجنة التى وعده " (1).
امام على بن موسى الرضا (عليه السلام) از قول رسول خدا (صلى الله عليه وآله) از سوى پروردگار عالم فرمود:
" هر كسى كه انجام يك خصلت را براى من ضمانت كند من چهار پاداش را بر او تضمين مى كنم: فقط " صلهء رحم " به جا آورد من ضامنم:
1. كه خداوند متعال او را دوست بدارد 2. در روزى و گذران زندگى گشايش دهم 3.
عمرش را طولانى فرمايد 4. و به بهشتى كه وعده اش داده است داخل فرمايد.
2. تكليف فوق طاقت:
قال ابراهيم بن عباس (رضي الله عنه) إنى سمعت الرضا (عليه السلام) قد سئله رجل أيكلف الله العباد ما لايطيقون؟ فقال: هو أعدل من ذالك. قال: فيقدرون على كل ما أرادوه؟ قال: هم أعجز من ذالك ". (2) ابراهيم بن عباس گفت: از امام رضا (عليه السلام) در جواب فردى چنين شنيدم كه سؤالش اين بود: آيا خداوند به بندگانش آنچه طاقت و توان ندارند، تكليف مى كند؟
امام (عليه السلام) پاسخ فرمودند: " خداوند عادل تر از آنست كه تكليف فوق توان دستور دهد ".
پرسيد آيا بندگان بدانچه اراده كنند قادر خواهند بود؟ فرمود: " بندگان عاجزتر از آنند كه هر چه را خواستند توان انجام آن را داشته باشند ".
3. حضرت عبد العظيم از امام رضا (عليه السلام) روايت مى كند سلام مرا به دوستانم برسان!
به آنان بگو: شيطان (و كسانى كه ايادى او هستند) را به خود راه ندهند.
به آنان توصيه كن كه در گفتار (و نقل گفتارها) رعايت راستى و درستى را بنمايند و در امور خويش (از هر جهت) امين و مورد اعتماد باشند.
بگو كه در مسائل بى ثمر و گفت و گوهاى بىحاصل، عمر عزيز خود را نگذرانند.
بگو با يكديگر انس و رفت و آمد و روابط حسنه داشته باشند. اينها موجب جلب رضايت خاطر مرا فراهم خواهد كرد.
آنان نبايد به عيب‌جويى و كارشكنى براى يكديگر، وقت خود را صرف كنند، كه موجب عذاب و نكبت در دنيا، و خسران در آخرت خواهد گرديد.
4. سفارشى ديگر از امام رضا (عليه السلام) على بن شعيب، يكى از شاگردان با استعداد ولايق آن حضرت مى گويد: روزى به ديدار امام رضا (عليه السلام) رفتم: از من پرسيدند: يا على!
چه كسى از نظر زندگى، بهترين مردم است؟
جواب دادم: اى سرور و آقاى من، شما به اين مطلب داناتريد. بعد از آن خود حضرت فرمودند:
يا على، من حسن معاش غيره، في معاشبه.
كسى كه زندگى ديگران از ناحيهء او نيكو مى شود.
و سپس ادامه دادند: مى دانى چه كسى از نظر زندگى از همه مردم بدتر است؟
" كسى كه ديگران از زندگى او بهره اى ندارند ".
باز ادامه داد: اى على! نعمت‌هايى را كه داريد نيكو قدرشناسى كنيد. و اطمينان نداشته باشيد كه هميشه براى شما برقرار بماند. و اگر از دست رفت چه بسا باز نمى گردد.
اى على! " بدترين مردم كسى است كه كسى از ناحيهء او بهره‌مند نمى شود، مهمان يا كسى را كه به او حاجتى دارد راه نمى دهد و تنها خور است و نسبت به زير دستان خود خشمگين و سخت گير مى باشد ".
5. معرفى اسلام خالص در ضمن اين گفتار پس از آنكه از:
نماز و سفارش دربارهء اينكه اول وقت خوانده شود، و نيز از نماز جماعت و شرايط لازم الاجراء آن و بعضى از مقررات مربوط به امر خانواده، و سپس از جهاد و اهميت دفاع ياد شده است، احترام والدين و لزوم اطاعت آنان مادام كه در آن نافرمانى خدا تأكيد شده است، و نيز بعضى از وظايف پدر و مادر در مورد فرزندان را مورد توجه قرار مى دهد و سپس به مسألهء جبر و اختيار اشاره اى كرده و مى فرمايد:
- لانقول بالجبر والتفويض، - لايعذب الله الاطفال بذنوب الاباء.
- لاتزر وارزة وزر اخرى. - لايفرض الله على الناس طاعة من يعلم انه يضلهم و يغويهم.
خلاصهء ترجمه:
- ما (به عنوان مسلمان و شيعه) نه قائل به جبر و سلب اختيار بندگان در كارهاشان هستيم. و نه اين را پذيرفته ايم كه از تمام جهات، كارها به آنان واگذار شده باشد.
(بلكه امرى بين اين دو را قبول كرده ايم)، - از نظر ما فرزندان به گناه پدران مورد عذاب و سرزنش قرار نمى گيرند.
و بار كسى را ديگرى بر دوش نمى گيرد.
براى آدمى چيزى جز آنچه در راه آن كوشش كرده است، نخواهد بود.
خدا فرمانبردارى كسى را كه مى داند او مردم را گمراه مىكند واجب نكرده و نخواهد كرد....
و به دنبال آن يك سلسله بيزاريها و مراقبت‌ها را از لوازم اسلام خالص شمرده و به
عنوان آثار ايمان معرفى مى كند، بدين ترتيب:
الأيمان: هو اداء بالامانة واجتناب جميع الكبائر. - البراءة من الذين ظلموا آل محمد. - من النآكثين والقاسطين والمارقين. - البراءة ممن نفى الاخيار وشردهم:
واوى الطرداء اللعناء. وجعل الاموال دولة بين الاغنياء، واستعمل السفهاء (مثل معاويه وعمروعاص). - البراءة من اتباعهم. ومن اهل الأستيثار.
خلاصهء ترجمه:
ايمان: عبارت است از اداء امانت و دورى از تمام گناهان بزرگ.... - بيزارى و دورى از آنان كه دربارهء آن محمد ستم كردند كه عبارتند از: - نقض كنندگان تعهدات، (ناكثين) - جوركنندگان و روگردانان از عدل، (قاسطين) - تفرقه اندازان گمراه، (مارقين) - بيزارى از آنان كه نيكان را مورد نفى قرار دادند آنان را از شهر و ديار خود دور، از شغل متناسب محروم نموده، تارومارشان كردند. و بجاى آنان كه شايستگى كامل براى اداره امور را دارند، عده اى را كه بايستى رانده شوند و مورد لعن و نفرين اند در دستگاه خود قرب و منزلت و جايگاه و پايگاه دادند.
- بيزارى و نفرت از كسانى كه ثروتهاى جامعه را در انحصار عده اى از اغنياء قرار دادند و مشتى سفيه و هوى پرست را به كارها گرفتند (از قبيل معاويه وعمروعاص).
- بيزارى و دورى از پيروان ايشان و از كسانى كه خود و بستگان خود را بر ديگران ترجيج داده و هر مزيت و منفعتى را به خود منحصر كرده و مانع رشد ديگران شده اند.
و از ابى موسى اشعرى ها، كسانى كه از آن گروه و دوستدار آن روش اند. آنان اغفال شدگانى هستند كه تلاش آنان در زندگى دنيا منحصر به جهات سطحى و غير انسانى است و چنان گمان مى كنند كه كارهاى آنان در دنيا درست است و اعمال آنان پسنديده است. بيزارى از آنچه به منظورهاى پليد مورد توجه قرار داده شده و يا بازيچه و وسيلهء سرگرمىهاى گمراه كننده قرار گرفته اند.
پيشوايان گمراهى، علمداران ستم كارى، همهء آنان چه آنان كه ابتدا و در اوايل بوده اند و چه آنان كه هستند و يا بعدها پيدا خواهند شد.
دوستى و رعايت اميرمؤمنان على و آن ان كه بر تربيت و روش و هدف پيامبرشان راه خود را ادامه دادند و اسلام را تغيير و تبديل ندادند.
همانند سلمان واباذر و مقدار وعمار و....
و دوستى پيروان آنان و كسانى كه بر مبناى همان راه راهروى كردند و رويه آنان را (به تناسب خود و محيطشان) دنبال كردند كه رضاى خدا بر آنان باد.
6. در مورد گناهان كبيره ... الكبائر وهى: - قتل النفس التى حرم الله، - الزنا، - السرقة، - شرب الخمر، - عقوق الوالدين، - ألفرار من الزحف، - اكل الربا بعد البينة، - والسحت، - الميسر والقمار، - البخس في المكيال والميزان، - أكل مال اليتيم ظلما، - وما اهل لغيرالله به، من غير ضرورة،... - معونة الظالمين والركون اليهم، - حبس الحقوق من غير العسرة، - الكذب، - الكبر، - الاسراف، - التبذير، - الخيانة.
خلاصهء ترجمه:
در بيان گناهان بزرگ 1. كشتن انسانى كه رعايت حرمتش از نظر حق حيات، لازم است. (كسى كه مرتكب قتل نفس يا فسادى كه موجب قتل شده باشد، نشده است) 2. زناكارى و تجاوز به نواميس ديگران، 3. دستبرد به حقوق مالى ديگران، 4. آلودگى به مشروبات مست كننده، 5. رنجانيدن و آزار مادر و پدر، 6. فرار كردن از مقابل دشمن و ميدان را براى او خالى گذاشتن، 7. ربا خوارى و بعد از آگاهى، 8. كارهاى حرام را راه معيشت و گذران زندگى قرار دادن، 9. برد و باخت و قمار بازى، 10. كم فروشى و كلاهبردارى در داد و ستد،
11. خوردن و از بين بردن مال يتيم، 12. خوردن از مردار و خون و گوشت خوك، 13. و نيز خوردن از حيواناتى كه بنام غير خدا كشته شده و ميان مردم تقسيم مى گردد، بدون آنكه اجبار و ضرورتى براى استفادهء از آن وجود داشته باشد، 14. كمك كارى به ظالمان و ستمگران، و آنان را پشتوانه و تكيه گاه قرار دادن، 15. بدون وجود عسرت و تنگدستى حقوق ديگران را حبس كردن و مانع رسيدن آنان به حق خود شدن، 16. دروغ‌پردازى، 17. تكبر و خودپسندى، 18. اسرافكارى، زياده روى در هر كار، 19. تبذير و ضايع ساختن مال و هر چيز مفيد و به كار بردن آنها در راههاى بى مورد، 20. مرتكب خيانت شدن.
7. توضيحى دربارهء خطرات و عواقب فرار از برابر دشمن حرم الله الفرار من الزحف، لمافيه من الوهن في الدين، والاستخفاف بالرسل و الائمة العادلة، وترك نصرتهم على الاعداء، والعقوبة لهم على انكار مادعوا اليه من:
الإقرار بالربوبية، واظهار العدل وترك الجور، واماتة الفساد، - ولما في ذالك من جرأة العدو على المسلمين، وما يكون في ذالك من السبى والقتل، وابطال دين الله، و غيره من الفساد. (1) در مقام بيان علل و احكام و مقررات اسلامى، مطالبى از طرف امام رضا نقل شده است كه شايستهء تدبر وتأمل فراوان است. از جمله در ضمن بيان علت حرام شدن گناهان بزرگ در زمينهء " فرار از جنگ " چنين فرموده است:
خدا فرار از ميدان جهاد و مبارزه را حرام كرده است، به آن جهت كه موجب سستى در دين و خوارى خواهد شد.
- و نيز نشانهء ناچيز شمردن زحماتى است كه همهء پيامبران خدا و پيشوايان عادل جهان براى نجات بشريت تحمل كرده اند. - اين كار ترك يارى آنان است.
- اين عمل يعنى فرار از ميدان مبارزه، موجب گرفتارى و نكبت و عذاب شديد خداست و عواقب سختى در بر دارد، اين كار مستلزم انكار عملى اقرار به ربوبيت خداى يگانه است.
- همچنين انكار ضمنى و عملى آن چيزهايى است كه يك فرد مسلمان دربارهء لزوم عدالت و ترك ظلم و جور و لزوم ريشه كن كردن فساد به زبان اظهار مى كند.
- از اينها گذشته فرار از ميدان مبارزه با دشمنان به اين جهت حرام است كه اين اقدام، موجب جرأت يافتن دشمن بر اسلام و مسلمين خواهد شد و بدبخترى‌هايى ببار خواهد آورد از قبيل:
- به اسارت و نكبت درآمدن وزير دست ديگران قرار گرفتن.
- به دست دشمنان به قتل رسيدن.
- مقررات الهى را كه بايد در جامعه اجراء گردد بى اثر ساختن.
و فسادهاى ديگرى غير از اينها نيز در اين كار هست. (از جمله، تسلط دشمن بر جامعه اسلامى است. تسلطى كه زمينهء آن را ترس و فرار از مبارزه فراهم مى سازد).
8. در مورد علل وآثار نكبت زاى رباخوارى بيع الربا وشرائه وكس على كل حال على المشترى وعلى البايع، لعلة: - ذهاب المعروف، - وتلف الاموال، - رغبة الناس في الربح، - ترك القرض، وضياع المعروف، ومما في ذلك من الفساد، والظلم. (1) در مقام بيان آثار ناهنجار رباخوارى و ايجاد سلطه‌هاى اقتصادى مى فرمايد:
" معاملات ربوى اگر چه به صورت خريد و فروش باشد، در هر حال موجب نكبت خواهد بود و به ضرر هر دو طرف تمام مى شود.
- روابط پسنديدهء مردم (از نظر اقتصاد و تعاون) اموال در معرض تلف قرار مى گيرد، (مال از مسير اصلى خود كه بهبود وضع اقتصادى اجتماعى باشد منحرف مى شود و
ثروت كه وسيلهء سهولت روابط در زندگى بود، هدف اصلى زندگى قرار مى گيرد و موجب بر باد رفتن نتايج تلاشهاى اكثريت مردم به نفع اقليتى ثروتمند و نفع طلب خواهد شد).
- مردم تمايلى شديد به سوديابى پيدا مى كنند. (كارها، همه جنبهء تجارى و سودپرستى به خود مى گيرد) قرض دادن به ديگرى بدن توقع ربح و بهره، ترك مىشود.
كارهاى خير كه جنبهء سود مادى ندارد در جامعه تعطيل مى شود.
و بالاخره آن كار مستلزم فساد و ظلم، و فاسد شدن اموال است.
9. سخنى دربارهء نماز الف: لايزال الشيطان ذعرا من المؤمن، ما حافظ على الصلوات الخمس، فاذا ضيعهن تجرء عليه واوقعه في العظائم، (1) ب: علة الصلاة: اقرار بالربوبية، خلع الانداد، لئلاينسى العبد سيده ومدبره وخالقه، فيبطر ويطغى، زاجر اله عن المعاصى، مانعا من انواع الفساد، (2) ج: الصلاة لها اربعة الاف باب. (3) الف: دربارهء نماز:
شيطان پيوسته از شخص مؤمن يك نوع وحشت و نوميدى دارد، مادام كه مراقب انجام وظيفه خود در مورد نماز است.
وقتى كسى نمازهاى خود را ضايع ساخت و به آنها بى اعتنا شد، شيطان نسبت به او جرى مى شود و او را كم كم به پرتگاه‌هاى بزرگ مىاندازد.
ب: علت و حكمت نماز:
اقرار به ربوبيت پروردگار.
كنار گذاشتن شرك و امورى كه نوع مردم، آنها را در امور مؤثر مى بينند. براى اينكه آدمى، صاحب نعمت اصلى مدبر و خالق خود را فراموش نكند. تا سرگرم به زندگى جارى شود و به طغيان و سركشى افتد.
نماز، انسان را از گناهان دور و پاك نگاه مى دارد. و از انواع فساد و تباهى‌ها جلوگيرى مى كند.
ج: نماز چهار هزار باب دارد.
10. گفتارى در مورد زكات " لو اخرج الناس زكات اموالهم ما إحتاج احد " ان علة الزكاة:
من اجل قوت الفقراء، تحصين أموال الاغنياء، لان الله عزوجل كلف اهل الصحة القيام بشأن اهل الزمانة والبلوى، كما قد قال: لتبلون في اموالكم وانفسكم، (1) مع مافيه من الزيادة، والرأفة، والرحمة لاهل الضعف، والعطف على اهل المسكنة، والحنت لهم على المواساة، وتقوية الفقراء، والمعونة لهم على امر الدين.
دربارهء موقعيت زكات فرموده اند:
در صورتى كه مردم زكات و حقوق مالى خود را بپردازند هيچكس محتاج نخواهد ماند.
در مورد آثار و حكمت‌هاى آن از اين نكته ها ياد كرده اند: وجوب زكات، به جهت تأمين زندگى نيازمندان، در امان ماندن اموال ثروتمندان است.
خداى بزرگ، كسانى را كه از نعمت صحت بهره‌مندند، مكلف و موظف كرده است كه براى رفع نيازهاى بى وسيله ها و مبتلايان، آماده و برپا باشند و اقدامات متناسب را انجام دهند.
از اينها گذشته در اجراى امر زكات، فوائد وآثار ديگرى نيز هست از جمله:
زياد شدن اموال در جامعه (و حتى براى كسانى كه آن را مى پردازند).
ايجاد محبت و مهربانى در ميان طبقات مختلف. و احساس حالتهاى عطوفت آميز نسبت به ضعيفان.
احياء عواطف نسبت به واماندگان و از كار افتادگان. و تأمين آبرومندانهء نيازمنديهاى
آنان. و بسيج نيروها در راه رسيدگى به حال آنان.
تشويق افراد جامعه به ايجاد حالت مواسات نيرو بخشيدن به ناداران.
يارى كردن به آنان در فراگيرى امور مربوط به دين و معنويت.
چنان كه در قرآن نيز يادآورى كرده است:
شما را در مورد نيروهاى مالى و جانى به آزمايش مى آوريم، " قرآن سوره 3، آيه 184 ".
11. يك معرفى از عيد فطر انما جعل يوم الفطر العيد، ليكون للمسلمين مجتمعا يجتمعون فيه، ويبرزون الله عزوجل، ويمجدونه على ما من عليهم، فيكون يوم عيد ويوم اجتماع ويوم تضرع، لانه اول يوم من السنة يحل فيه الاكل والشرب، ولان اول شهور السنة عند اهل الحق شهر رمضان.
" روز فطر، عيد قرار داده شده است تا: فرصتى براى مسلمانان باشد كه دور يكديگر جمع شوند. نعمت‌هاى خدا را ياد كنند. و به نعمت ايمان، و آنچه به وسيلهء دين اسلام به آنان ارزانى شده است، خدا را به بزرگى بستايند.
بنابراين آن روز، روز عيد، روز اجتماع، روز راز و نياز با آفريدگار جهان است.
نخستين روز از سال است كه خوردن و آشاميدن بعد از يك ماه حلال است.
و از نظر مردم حق بين، ماه رمضان اولين ماه سال است.
12. دربارهء ترك امر به معروف و نهى از منكر امام رضا از پيغمبر گرامى اسلام روايت كرده اند كه فرمود:
اذا امتى تواكلت الأمر بالمعروف والنهى عن المنكر، فليأذنوا بوقاع من الله تعالى. (1) " زمانى كه امت من در مورد امر به معروف و نهى از منكر، كار را به گردن ديگرى بيندازند و هر شخصى يا دسته اى به انتظار بنشينند كه ديگران آن كار را عهده دار شوند، در اين صورت بايد در انتظار فرا رسيدن عذاب الهى و گرفتار شدن به يك زندگى نكبت بار
باشند ". و اين كار به منزلهء اعلان محاربهء با حق و مانع پيشرفت نيكى ها است.
13. دفاع از ناموس و حيثيت و مال از آن حضرت سوال شد:
أيمنع جاريته من ان يؤخذ وان خاف على نفسه القتل؟ قال: نعم.
از آن حضرت پرسيدند:
اگر بخواهند زنى را به زور از خانه اى بربايند، - هر چند خدمتكارى را - آيا شخص مكلف است به دفاع بپردازد و نگذارد بيگانه به ناموس او خيانت كند؟ اگر چه جانش در معرض مخاطره باشد؟ حضرت جواب دادند: آرى.
14. در مورد حرمت زنا و بى عفتى تحريم الزنا - لعلة ذهاب الانساب، - ترك التربية للاطفال، - فساد المواريث، - وما اشبه ذلك من وجوه الفساد. (1) " زنا و بى عفتى، عملى حرام و ناروا است، به سبب اينكه در اثر آن، - نسبتها از بين مى رود. (روابط متزلزل مى شود) - كسى به تربيت صحيح كودكان، رغبت شايسته نشان نمىدهد. (و اين كار بسيار مهم، ترك مىشود) - روابط ارثى به هم مىخورد و از هم مىپاشد.
از اينها گذشته فسادهاى گوناگون ديگرى نيز دارد. محيط آلوده فراهم مى آورد و غيره.
15. ارزيابى ميزان فداكارى نسبت به غير در مقام بيان حدود يارى و به دوستان و برادران كه بايد در مورد آنان گذشت و فداكارى داشت، فرموده اند:
" لاتبذل لاخوانك من نفسك ما ضرره عليك اكثر من نفعه لهم "، (2) بايد در نظر داشت كه مقدار ناملايماتى كه در اين راه تحمل مى شود با نتيجه اى كه آن
دوست و برادر در آن فداكارى مى برد متناسب باشد. و ميزان فداكارى در راه خدمت به ديگران بايد طورى انجام گيرد كه ضررى كه تحمل مى شود بيشتر از ثمره اى كه به دست مى آيد نباشد.
(و ضمنا كسى هم توقع اين گونه تحمل ضررها را از ديگرى نداشته باشد) 16. برنامه‌هاى زندگى الف: در مورد مغبون شدن:
المغبون لامحمود ولامأجور. (1) كسى كه در روابط خود با مردم، غفلت كند تا متضرر شود و از جهل، بىخبرى و كوتاهى كردن او سوء استفاده شود، چنين كسى نه پسنديده است، و نه شايستهء اجر و پاداشى است.
ب: در مورد عيش و گذران زندگى، فرموده اند:
العيش: السعة في المنزل، الفضل في الخدم، وكثرة المحبين، (2) در مورد بيان گوشه اى از آرزوها براى تحقق يك زندگى آرام كه هر فرد و جامعه‌اى بدنبال تهيه آن است، فرمود: - منزل، وسعت داشته باشد. - خدمتگزاران بهره‌مند و همكاران افزوده باشند. - و دوستداران فراوان.
ج: مطلبى در مورد اسراف:
ان هذا هو السرف، ان تشترى حمارا بثلاثة عشر دينارا وتدع برذونا. (3) سخن از كسى به ميان آمد كه الاغى را به 13 دينار خريده بود، (و گويا با اين مبلغ امكان تهيه حيوان پرقدرت ترى متناسب با منظور خريدار وجود داشته است) لذا فرمودند: اينكه تو اين را به اين قيمت بخرى و حال آنكه مى توانستى با آن، (مثلا) قاطرى خريدارى كنى، اين كار، خود نوعى از اسراف است.
د: در مورد عدم پذيرش زبونى و هجوم پذيرى فرموده اند: " ان الله عزوجل يبغض رجلا يدخل عليه في بيته ولايقاتل ". خداى بزرگ از كسى كه به خانه و محل زندگى او هجوم و حمله شود ولى او (كه قبلا مى بايست پيشگيرى مى كرد، هنوز هم) در مقام مقابله و دفاع برنيايد، مبغوض خدا است.
17. نقش نيت باطنى در مقام توجه دادن به نقش قصد و نيت قلبى در كارها و نيز اشاره به وضع زمان آن حضرت، اين حديث نيز قابل توجه است: دو نفر وارد مجلس امام شدند و دربارهء اينكه آيا بايد نمازشان را به قصر بخوانند يا تمام، جويا شدند.
امام كه از قصد و محرك اصلى آنان آگاهى يافت رو به يكى از آنان كرد و فرمود: " وجب عليك التقصير لانك قصدتنى ".
(تو كه به قصد ديدار من آمده اى نماز خود به قصر مى خوانى).
و آنگاه رو به ديگرى كرده فرمودند: " وجب عليك التمام لانك قصدت السلطان ".
بر تو كه (براى غرضى خاص) به قصد ديدار خليفه آمدى واجب است نماز خود را تمام بخوانى. (با توجه به اين كه يكى از شرايط قصر نماز در مسافرت، اين است كه مسافرت مشروع باشد نه حرام).
18. عشق به امام حسين (عليه السلام) در كتاب " مكارم اخلاق " از يكى از دوستان امام رضا (عليه السلام) روايت مى كند كه امام رضا (عليه السلام) لباسى از خراسان به اينجانب اهداء نمودند در وسط لباس اندكى از تربت بود به قاصد گفتم اين چه خاكى است؟
در پاسخ گفتند اين شربت امام حسين (عليه السلام) است امام (عليه السلام) هر وقت لباى يا چيز ديگرى مىفرستند اين تربت را همراه آن مىسازند و مىفرمايند وجود اين تربت با اذن خدا، امان از آفتى است. (1)
19. توسعه دادن به زندگى و خانواده الف: ينبغى للرجل ان يوسع على عياله لئلايتمنوا موته، (1) سزاوار است مردم در مورد افراد عائله تسهيلات لازم را فراهم نمايند. و رفتار آنان طورى نباشد كه اعضاء خانواده او ناراحت شوند و در نبود او احساس آرامش و وسعت بيشتر بكنند.
ب: صاحب النعمة يجب عليه التوسعة على عياله، (2) هر كس از نعمتى برخوردار است بر او واجب است كه در زندگى افراد خانوادهء خود گشايشى بوجود آورد و وسائل لازم براى زندگى و رشد صحيح آنان فراهم سازد.
20. تقارن اعمال ان الله عزوجل امر بثلاثة مقرون بها ثلاثة اخرى: أمر بالصلوة، والزكوة، فمن صلى ولم يزك لم يقبل له صلوته وامر بالشكر له وللوالدين، فمن لم يشكر والديه لم يشكرالله، وامر باتقاء الله وصلة الرحم، فمن لم يصل رحمة، لم يتق الله عزوجل.
خداوند بندگان خويش را به سه چيز فرمان داده كه به سه چيز ديگر پيوند دارد، فرمان به نماز و زكات داده است، پس كسى كه نماز گزارد و زكات ندهد نمازش پذيرفته نشود. و فرمان به شكر خداى و سپاس پدر و مادر داده است، پس هر كس سپاس پدر و مادر نگذارد خداى را شكر نكرده است. و فرمان به پرهيزگارى و پيوند خويشاوندان داده است، پس هر كس به خويشاوندان خويش نرسد تقوى خداى را بجاى نياورده است.
21. عدل و خواص آن استعمال العدل والإحسان مؤذن بدوام النعمة، ولا حول ولاقوة الا بالله.
به كار بستن دادگرى و نيكوكارى مردمان را به پايدارى برخورداريهاى جهان آگاهى مى دهد، نيرو و جنبشى در كار نيست مگر به يارى خدا.
چند روايت ارزشمند از امام رضا (عليه السلام) 1. مومن به حقيقت مؤمن نيست، تا اينكه سه خصلت در او باشد:
سنتى از خدا، سنتى از پيامبر (صلى الله عليه وآله) و سنتى از امام (عليه السلام).
اما سنت خدايش، رازدارى است. سنت پيامبرش، رفق و مدارا با مردم، و سنت امام و سرپرستش، صبر كردن در همه احوال است.
2. عبادت به روزه و نماز بيشتر نيست، بلكه عبادت، عبارت از آنست كه از انديشهء خود را در رفاه و آسايش مردم قرار دهد.
3. بر صاحب نعمت و ثروت و مكنت واجب است كه خانوادهء خود را رفاه و آسايش قرار دهد.
4. ايمان، داراى چهار ركن است: 1) توكل به خداى متعال 2) راضى بودن به قضاى الهى 3) تسليم امر خدا بودن 4) و بالاخره تمام كارها را به ذات اقدس الهى واگذار نمودن.
5. يارى كردن ضعيف و ناتوان از صدقه دادن براى تو بهتر و گرامى‌تر است.
6. توكل آن است كه از غير خدا ترس و بيم نداشته باشى.
7. نظافت و پاكيزگى از اخلاق پيامبران است. (1) 22. مناظره با جاثليق در اينجا امام (عليه السلام) شروع به سخن كرد و فرمود:
اى نصرانى! اگر به انجيل خودت براى تو استدلال كنم اقرار خواهى كرد؟
جاثليق گفت: آيا مى توانم گفتار انجيل را انكار كنم؟ آرى به خدا سوگند اقرار خواهم كرد هر چند بر ضرر من باشد.
امام (عليه السلام) فرمود: هر چه مى خواهى بپرس و جوابش را بشنو.
جاثليق: دربارهء نبوت عيسى و كتابش چه مى گويى؟ آيا چيزى از اين دو را انكار مى كنى؟
امام (عليه السلام): من به نبوت عيسى و كتابش و به آنچه به امتش بشارت داده و حواريون به آن اقرار كرده اند، اعتراف مى كنم، و به نوبت (آن) عيسى كه اقرار به نبوت محمد (صلى الله عليه وآله) و كتابش نكرده و امتش را به آن بشارت نداده كافرم!
جاثليق: آيا به هنگام قضاوت از دو شاهد عادل استفاده نمى كنى؟
امام (عليه السلام): آرى.
جاثليق: پس دو شاهد از غير اهل مذهب خود از كسانى كه نصارى شهادت آنان را مردود نمى شمارند بر نبوت محمد (صلى الله عليه وآله) اقامه كن و از ما نيز بخواه كه دو شاهد بر اين معنا از غير اهل مذهب خود بياوريم.
امام (عليه السلام): هم اكنون انصاف را رعايت كردى اى نصرانى، آيا كسى را كه عادل بود و نزد مسيح، عيسى بن مريم مقدم بود مى پذيرى؟
جاثليق: اين مرد عادل كيست، نامش را ببر.
امام (عليه السلام): دربارهء " يوحناى " ديلمى چه مى گويى؟
جاثليق: به به! محبوبترين فرد نزد مسيح را بيان كردى!
امام (عليه السلام) تو را سوگند مى دهم آيا انجيل اين سخن را بيان مى كند كه يوحنا گفت:
حضرت مسيح مرا از دين محمد عربى با خبر ساخت و به من بشارت داد كه بعد از او چنين پيامبرى خواهد آمد، من نيز به حواريون بشارت دادم و آنها به او ايمان آوردند؟
جاثليق گفت: آرى! اين سخن را يوحنا از مسيح نقل كرده و بشارت به نبوت مردى و نيز بشارت به اهل بيت و وصيش داده است، اما نگفته است اين در چه زمانى واقع مى شود و اين گروه را براى ما نام نبرده تا آنها را بشناسيم.
امام (عليه السلام): اگر ما كسى را بياوريم كه انجيل را بخواند و آياتى از آن را كه نام محمد (صلى الله عليه وآله) و اهل بيتش و امتش در آنها است، تلاوت كند آيا ايمان به او مى آورى؟
جاثليق: بسيار خوب است.
امام (عليه السلام) به نسطاس رومى فرمود: آيا سفر سوم انجيل را از حفظ دارى؟
نسطاس گفت: بلى، از حفظ دارم.
سپس امام به رأس الجالوت (بزرگ يهوديان) رو كرد و فرمود: آيا تو هم انجيل را مى خوانى؟ گفت آرى به جان خودم سوگند. فرمود سفر سوم را برگير، اگر در آن ذكرى از محمد و اهل بيتش بود به نفع من شهادت ده و اگر نبود شهادت نده. سپس امام (عليه السلام) سفر سوم را قرائت كرد تا به نام پيامبر (صلى الله عليه وآله) رسيد، آنگاه متوقف شد و رو به جاثليق كرد و فرمود:
اى نصرانى! تو را به حق مسيح و مادرش آيا قبول دارى كه من از انجيل باخبرم؟
جاثليق: آرى. سپس امام (عليه السلام) نام پيامبر (صلى الله عليه وآله) و اهل بيت و امتش را براى او تلاوت كرد، سپس افزود: اى نصرانى! چه مى گويى، اين سخن عيسى بن مريم است؟ اگر تكذيب كنى آنچه را كه انجيل در اين زمينه مى گويد، موسى و عيسى هر دو را تكذيب كرده اى و كافر شده اى. جاثليق: من آنچه را كه وجود آن در انجيل براى من روشن شده است انكار نمى كنم و به آن اعتراف دارم.
امام (عليه السلام): همگى شاهد باشيد او اقرار كرد، سپس فرمود: اى جاثليق هر سؤال مىخواى بكن. جاثليق: از حواريون عيسى بن مريم خبر كه آنها چند نفر بودند و نيز خبر ده كه علماى انجيل چند نفر بودند؟
امام (عليه السلام): از شخص آگاهى سؤال كردى، حواريون دوازده نفر بودند و اعلم و افضل آنان لوقا بود. اما علماى بزرگ نصارى سه نفر بودند: يوحناى اكبر در سرزمين باخ، يوحناى ديگرى در قرقيسا ويوحناى ديلمى در رجاز، و نام پيامبر و اهل بيت و امتش نزد او بود، و او بود كه به امت عيسى وبنى اسرائيل بشارت داد.
سپس فرمود: اى نصرانى، به خدا سوگند ما ايمان به آن عيسى داريم كه ايمان به محمد (صلى الله عليه وآله) داشت، ولى تنها ايرادى كه به پيامبر شما عيسى داريم ابن بود كه او كم روزه مىگرفت و كم نماز مى خواند! جاثليق ناگهان متحير شد و گفت: به خدا سوگند علم خود را باطل كردى، و پايهء كار خويش را ضعيف نمودى، و من گمان مى كردم تو اعلم مسلمانان هستى! امام (عليه السلام): مگر چه شده؟ جاثليق: به خاطر اينكه مى گويى عيسى ضعيف و كم روزه و كم نماز بود، در حالى كه عيسى حتى يك روز را افطار نكرد و هيچ شبى را (به طور كامل) نخوابيد وصائم الدهر وقائم الليل بود. امام (عليه السلام): براى چه كسى روزه مى گرفت و نماز
مى خواند؟! جاثليق نتوانست پاسخ گويد و ساكت شد (زيرا اگر اعتراف به عبوديت عيسى مى كرد با ادعاى الوهيت او سازگار نبود). امام (عليه السلام): اى نصرانى، سؤال ديگرى از تو دارم.
جاثليق، با تواضع، گفت: اگر بدانم پاسخ مى گويم. امام (عليه السلام): تو انكار مى كنى كه عيسى مردگان را به اذن خداوند متعال زنده مى كرد؟ جاثليق در بن بست قرار گرفت و به ناچار گفت: انكار مى كنم، چرا كه آن كس كه مردگان را زنده كند و كور مادرزاد و مبتلا به برص را شفا دهد او پروردگار است و مستحق الوهيت. امام (عليه السلام): حضرت اليسع نيز همين كار را مى كرد و او بر آب راه رفت و مردگان را زنده كرد و نابينا و مبتلا به برص را شفا داد، اما امتش قائل به الوهيت او نشدند و كسى او را عبادت نكرد. حزقيل پيامبر نيز همان كار مسيح را انجام داد و مردگان را زنده كرد. سپس رو به رأس الجالوت كرده فرمود: اى رأس الجالوت، آيا اينها را در تورات مى يا بى كه بخت النصر اسيران بنى اسرائيل را در آن زمان كه حكومت با بيت المقدس مبارزه كرد به بابل آورد، خداوند حزقيل را به سوى آنان فرستاد و او مردگان آنها را زنده كرد؟ اين واقعيت در تورات مضبوط است، هيچ كس جز منكران حق از آن را انكار نمى كنند.
رأس الجالوت: ما اين را شنيده ايم و مى دانيم.
امام (عليه السلام): راست مى گويى، سپس افزود: اى يهودى اين سفر از تورات را بگير، و آنگاه خود شروع به خواندن آياتى از تورات كرد، مرد يهودى تكانى خورد و در شگفت فرو رفت.
سپس امام (عليه السلام) رو به نصرانى كرد و قسمتى از معجزات پيامبر اسلام (صلى الله عليه وآله) را دربارهء زنده شدن بعضى از مردگان به دست او شفاى بعضى از بيماران غير قابل علاج را به بركت او برشمرد و فرمود: با اين همه ما هرگز او را پروردگار خود نمى دانيم، اگر به خاطر اين گونه معجزات، عيسى را خداى خود بدانيد بايد " اليسع " و " حزقيل " را نيز معبود خويش بشماريد، زيرا آنها نيز مردگان را زنده كردند و نيز ابراهيم خليل پرندگانى را گرفت و سر بريد و آنها را بر كوههاى اطراف قرار داد، سپس آنها را فراخواند و همگى زنده شدند، موسى بن عمران نيز چنين كارى را در مورد هفتاد نفر كه با او به كوه طور آمده بودند و بر اثر صاعقه مردند انجام داد، تو هرگز نمى توانى اين حقايق را انكار كنى، زيرا تورات و
انجيل و زبور و قرآن از آن سخن گفته اند، پس بايد همهء اينها را خداى خويش بدانيم.
جاثليق پاسخى نداشت بدهد، تسليم شد و گفت: سخن، سخن تو است و معبودى جز خداوند يگانه نيست. سپس امام (عليه السلام) در باب كتاب اشعيا از او و رأس الجالوت سؤال كرد. او گفت: من از آن به خوبى آگاهم. فرمود: اين جمله را به خاطر داريد كه اشعيا گفت: من كسى را ديدم كه بر دراز گوشى سوار است و لباسهايى از نور در تن كرده (اشاره به حضرت مسيح) و كسى را ديدم كه بر شتر سوار است و نورش مثل نور ماه (اشاره به پيامبر اسلام (صلى الله عليه وآله)) گفتند: آرى اشعيا چنين سخنى را گفته است.
امام (عليه السلام): اى نصرانى، اين سخن مسيح را در انجيل به خاطر دارى كه فرمود: من به سوى پروردگار شما و پروردگار خودم مى روم و " بارقليطا " مى آيد و دربارهء من شهادت به حق مى دهد (آن گونه كه من دربارهء او شهادت داده ام) و همه چيز را براى شما تفسير مى كند؟ (1) جاثليق: آنچه را از انجيل مى گويى ما به آن معترفيم. سپس امام (عليه السلام) سؤالات ديگرى دربارهء انجيل و از ميان رفتن نخستين انجيل و بعد نوشته شدن آن به وسيلهء چهار نفر: مرقس، لوقا، يوحنا ومتى كه هر كدام نشستند وانجيلى را نوشتند (انجيلهايى كه هم اكنون موجود و در دست مسيحيان است)، سخن گفت و تناقضهايى از كلام جاثليق گرفت.
جاثليق به كلى درمانده شده بود، به گونه اى كه هيچ راه فرار نداشت. لذا هنگامى كه امام (عليه السلام) بار ديگر به او فرمود: اى جاثليق، هر چه مى خواهى سؤال كن، او از هر گونه سؤالى خوددارى كرد و گفت: اكنون شخص ديگرى غير از من سؤال كند، قسم به حق مسيح كه گمان نمى كردم در ميان مسلمانان كسى مثل تو باشد. (2) = + * * * + =
شهادت شهادت پيشوايان در راه خدا وتبليغ احكام الهى همانند زينت و گردنبند عروسان در زندگى آنان مى درخشد و زينت حيات و سرمايهء معنوى و ذخيرهء الهى آنان مى باشد كه در حيات هر كدام از آنان، ثبب شده است آنان يا با شمشير بران يا با زهر و سم ستمكاران به فيض لقاى الهى شتافته اند. شهادت امام رضا (عليه السلام) هم در اثر سمى بوده است كه توسط ايادى مأمون، توسط انگور در محفل مأمون به او خورانده شده بود امام رضا (عليه السلام) پس از حادثه نماز نيمهء تمام عيد فطر، انزوا اختيار كرد، از سوى ديگر مأمون از سوى عباسيان نيز تحت فشار بود كه چرا اقبال بيشترى به علويان و ايرانيان دارد آنان نگران آن بودند كه حكومت از دست عباسيان بيرون رود در صورتى كه در صفحات پيشين مطالعه نموديد كه امام رضا (عليه السلام) ملتزم به هيچ امرى از امور حكومتى نبودند و در حدود وظيفهء امامت و رهبرى روحى و معنوى جامعه، گامهاى روشنگرى در مسير علمى و فرهنگى بر مى داشتند و مردم را به آئين الهى فرا مى خواند، كارى كه در صورت عدم ولايت عهدى هم انجام مى داد ولى مأمون مى خواست خود را از اين تنگناهاى سياسى و بن‌بستهاى قديمى رها سازد و تنها چاره اى كه مى ديد از ميان برداشتن امام، به صورت بى سر و صدا و پنهانى بود و آن همان شيوه اى بود كه ستمكاران، در مواقع بحرانى از آن بهره مى گرفتند. شيعه به اتفاق اعتقاد دارد كه مأمون به امام رضا (عليه السلام) سم داده است و اين موضوع در كتابهاى عيون اخبار الرضا ج 2، ص 240 و علل الشرايع ج 1، ص 241 و اثبات الوصيتة ص 179 و ارشاد شيخ مفيد ص 335 ومناقب شهر آشوب ج 4، ص 422 و دهها منبع ديگر ذكر شده است و برخى از مورخان غير شيعه هم با آنان، هم رأى شده اند همانند شبلنجى در نور الأبصار ص 145، الفخرى در الأحكام السلطانيه ص 179، مقاتل الطالبيين ص 404 و غير آنها.
مرحوم محدث قمى مى نويسد: " روز وفات امام رضا (عليه السلام) مردم جلو در خانهء امام اجتماع نموده بودند و مى گفتند فرزند پيغمبر كشته شده است و سر و صداى بلندى راه انداخته
بودند محمد بن جعفر بن محمد عموى امام (عليه السلام) كه به عنوان اخذ تأمين جانى به خراسان آمده بود مأمون به او گفت: به مردم عصبانى ظاهر شود و به اطلاع آنان برساند كه ابوالحسن امام رضا (عليه السلام) امروز بيرون نمى آيد او مكروه داشت كه به علت جلوگيرى از فتنه بدن او را بيرون آوردند محمد بن جعفر بيرون آمد و گفت: اى مردم! متفرق گرديد ابوالحسن امروز بيرون نمى آيد پس مردم متفرق شدند و امام رضا (عليه السلام) را شبانه غسل داده شد و شبانه دفن گرديد ". (1) شهادت آن حضرت را روز 29 ماه صفر وعمر آن حضرت به هنگام شهادت 54 سال و 3 ماه و 19 روز نوشته اند.
قبر آن حضرت در مشهد زيارتگاه و مركز رفت و آمدها، راز و نياز شيعيان و علاقمندان آن حضرت است. در اوايل اسلام شهرى به نام " مشهد " وجود نداشت:
در محل فعلى اين شهر، دهكدهء گمنامى بود كه آن را " سناباد " مى گفتند و جزء اراضى طوس بود. هارون كه براى رفع اغتشاش و اصلاح اوضاع نواحى خراسان به ايران سفر كرده بود، در اثناء سفر بيمار شد و از دنيا رفت و در قصر " حميد بن قحطبه " كه در اين ناحيه قرار داشت، به خاك سپرده شد.
پس از شهادت امام رضا قرار شد مدفن آن حضرت را در كنار قبر هارون قرار دهند.
اين قبرها در كنار هم تا حدود سال 500 شكل وضعى عادى داشت تا آنكه به آن محل، پس از چندى عنوان " مشهد الرضا " داده شد. (يعنى محل شهادت يا شهود رضا) به طورى كه نوشته اند نخستين بار يك ضريح نقره اى توسط مردى از اهالى ايران كه زرتشتى بود و هنوز مسلمان نشده بود، براى دور قبر درست شد، زيرا وى در اثر توسل به آن حضرت، از بيمارى صعب العلاجى كه داشت بهبود يافته بود، و به منظور تجليل و اظهار علاقه به آن حضرت و نيز جلب توجه مردم به آن امام بزرگوار، به چنين اقدامى دست زد. و اين در زمان حكومت سلجوقيان بود.
ابن بطوطه در سفرنامهء خود يادآور شده است كه در 734 هجرى از حريم رضوى ديدن كرده است كه " به صورت صندوقى چوبين بود و از صفحاتى از نقره پوشيده شده بود ". در زمان صفويه كه به جهاتى توجه به اين گونه امور زياد شده بود، براى نخستين بار ضريحى طلاكوب براى آن قبر تهيه و نصب شد.
البته بعد از مدتى آن ضريح و اشياء قيمتى توسط يكى از " ازبكيان " مورد هجوم و غارت قرار گرفته و از جمله اشياء غارت شده، تكه الماس منحصر به فردى بود كه نوشته اند بزرگى آن به اندازه يك تخم مرغ بوده است.
به هر حال از آن روز به بعد هم مرتبا اين قبر مورد توجه علاقه مندان بوده است و هدايا و موقوفات بى حسابى، به عنوان صاحب آن قبر، تقديم شده و مى شود كه مصرف و نحوهء استفاده از آنها خود به بحث و تفصيل جداگانه اى نياز دارد. (1) رحلت غريبانهء امام رضا (عليه السلام) در خراسان، ضجه و ناله‌اى در جهان اسلام بوجود آورد و موج تنفر را به سوى مأمون روانه ساخت شاعران و دوستداران امام (عليه السلام) با اشعار و سروده‌هاى خود تسلى خاطر تنها يادگار امام (عليه السلام) حضرت جواد را فراهم آوردند.
السلام عليك يا ابا الحسن يا على بن موسى الرضا ورحمة الله وبركاته
بخش ششم امام رضا (عليه السلام) در آئينه شعر و ادب
بخش ششم / امام رضا (ع) در آئينه شعر و ادب...
امام در آئينه شعر و ادب شاعران متعهد و دلسوز و پديد آورندگان آثار منظوم، نقش مهمى در نشر فضيلت، و معرفى چهره‌هاى ماندگار پيشوايان معصوم (عليه السلام) داشته و دارند چون گاهى برخى از بيانها سحر است و جادو. شاعران و اديبان در مقام معرفى اهل بيت (عليه السلام) سروده‌هاى مؤثرى دارند كه در تبليغ و ترويج و شناساندن آن بزرگواران نقش ارزشمندى ايفاء نموده اند كه جا دارد در اينجا نمونه‌هايى از گذشته و چند مورد از معاصران ذكر گردد:
1. ابونواس:
يكى از شاعران معاصر امام رضا (عليه السلام) مى باشد او اشعارى در منقبت آن بزرگوار سروده است هر چند در اواخر ممنوع از سرودن شعر شده است صاحب كشف الغمه شعر او را به اين صورت آورده است:
" محمد بن يحيى فارسى گويد ابونواس روزى به چهرهء امام رضا (عليه السلام) نظر افكند در لحظه اى كه سوار بر استر از حضور مأمون، بيرون مى آمدند پس نزديك شد و سلام گفت و به عرض رساند اى فرزند رسول خدا! چند بيتى در حق شما سروده ام دوست دارم آنها را از من بشنوى امام فرمود: پس بياور آنها ابونواس شروع به خواندن سروده اش نمود.
مطهرون، نقيات، ثيابهم * تجرى الصلاة عليهم، أينما ذكروا من لم يكن علويا حين تنسبه * فما له من قديم الدهر مفتخر فأنتم الملاء الأعلى وعندكم * علم الكتاب، و ما جائت به السور آنان پاكيزگان و پاك لباسان هستند، درود و ثنا بر آنان جريان دارد هر گاه كه به زبان
آيند هر آن كس كه تبار به على (عليه السلام) نمى رساند وقتى او را نسبت مى دهى پس او را از گذشتگان افتخارى نيست شما اى خاندان على (عليه السلام) مردم بزرگوارى هستيد چون در پيش شما است علم قرآن و آنچه سوره ها در برگرفته اند ".
امام (عليه السلام) او را مورد تشويق قرار داد به خدمتگزار خود فرمود آيا چيزى همراه تو هست؟ پاسخ داد: چرا سيصد دينار همراه دارم.
امام (عليه السلام) فرمود: آنها را به ابونواس بده سپس فرمود: شايد اين پول كم باشد پس استر را هم پيش او بران. (1) ابونواس پس از جلوگيرى از مدح امام (عليه السلام) باز شعرى در مدح امام سروده اند كه مطلعش چنين است:
قيل لى، انت اوحد الناس طرا * فى فنون من الكلام النبيه لك من جوهر الكلام بديع * يثمر الدر، في يدى مجتنيه فعلى ما تركت مدح ابن موسى؟ * و الخصال التى تجمعن فيه؟
قلت لا اهتدى لمدح امام * كان جبريل خادما لأبيه خلاصهء مضمون شعر آنست به من گفتند تو كه در سخن و سخنورى، اوحدى و يكتا هستى و جوهر كلام و بديع سخن را مىشناسى كه در را در اختيار طالبان آن قرار مىدهد پس چرا مدح و توصيف فرزند موسى بن جعفر را ترك نموده اى با اينكه او، آنهمه خصال حميده و فضايل پسنديده را در بردارد؟
در پاسخ گفتم آرى اين امر حقيقت دارد ولى من چه كنم تا رشته ى سخن بدست آورم و مدح امامى را به سرايم كه جبرئيل خادم پدرش بوده است؟
2. دعبل خزاعى:
شاعر متعهد و دلسوز ديگرى، دعبل خزاعى است كه معاصر امام بوده است و سرودهء
بلند بالاى (تائيه) را در مدح آن امام همام سروده اند كه مرحوم طبرسى داستان آن را همراه اشعارش آورده است اين قصيده طبق شمارش ما داراى 121 بيت مى باشد كه بخشى از آن بازگو مى شود.
دعبل نخست طبق عادت شعرا از ترنم مرغان، از جور و جفاى روزگاران، بى وفائى أبناى روزگار، از ايام جاهليت، از ظلم و ستم هند جگر خوار، جفاى اهل سقيفه و داستان غدير سخن به ميان مى آورد آنگاه به مدح و منقبت على (عليه السلام) (مقصود اصلى) مى پردازد:
مدارس آيات خلت من تلاوة * و منزل وحى، مقفر العرصات لأل رسول الله بالخيف من منى وبالبيت والتعريف والهمرات ديار لعبد الله بالخيف من منى * و للسيد الداعى الى الصلوات ديار على والحسين وجعفرو حمزة والسجاد، ذى الثفنات ديار لعبد الله والفضل صنوه * نجى رسول الله في الخلوات وسبطى رسول الله وإبنى وصيه * و وارث علم الله والحسنات منازل قوم يهتدى، فينزل بيتهم * على احمد المذكور في السورات منازل قوم يهتدى بهواهم * و تؤمن منهم زلة العثرات منازل كانت للصلاة وللتقى * و للصوم والتطهير والحسنات سقى الله قبرا بالمدينه غيثه * فقد حل فيه الأمن بالبركات نبى الهدى، صلى عليه مليكه * و بلغ عنا، روحه، التحفات أفاطم لو خلت الحسين مجدلا * و قدمات عطشانا، بشط فرات إذا للطمت الخد، فاطم عنده * و أجريت دمع العين، في الوجنات أفاطم قومى! يا ابنة الخير فأندبى * نجوم سماوات، بأرض فلات قبور بكوفان، وأخرى بطيبة * و أخرى بفخ، نالها صلوات وأخرى بأرض الجوزجان محلها * و قبر بيا خمراء، لدى الغربات وقبر ببغداد لنفس زكية * تضمنها الرحمن في الغرفات
وقبر بطوس يالها من مصيبة * ألحت على الأحشاء بالزفرات إلى الحشر حتى يبعث الله قائما * يفرج عنا الغم والكربات على بن موسى ارشد الله أمره * و صلى عليه أفضل الصلوات ألم تر أنى مذثلاثين حجة * أروح وأغد و، دائم الحسرات أرى فيئهم في غيرهم متقسما * و ايديهم من فيئهم صفرات وآل زياد في الحرير مصونة * و آل رسول الله منهمكات سأبكيهم ما ذر في الأفق شارق * و نادى منادى الخير بالصلوات وما طلعت شمس وحان غروبها * و بالليل أبكيهم وبالغدوات ديار رسول الله أصبحن بلقعا * و آل زياد تسكن الحجرات وآل رسول الله تدمى نحورهم * و آل زياد ربة الحجلات وآل رسول الله تسبى حريمهم * و آل زياد آمنوا السريات وآل زياد في القصور مصونة * و آل رسول الله في الفلوات خروج امام لامحالة خارج * يقوم على اسم الله والبركات يميز فينا كل حق وباطل * و يجزى على النعماء والنقمات فيانفس طيبى ثم يا نفس فأبشرى * فغير بعيد كلما هو آت وقتى امام قبر طوس را به شعر دعبل افزودند دعبل عرض كرد اى فرزند رسول خدا اين قبر كى راست؟
امام (عليه السلام) فرمود: آن قبر من است روزگارانى نمى گذرد كه طوس، محل رفت و آمد شيعيان من مى گردد پس هر آن كس كه مرا در جايگاه غربتم، زيارت نمايد او را در روز جزا درجه و منزلت من خواهد بود. (1) امام به دعبل فرمود حركت منما تا امام كيسه اى آوردند كه در آن 100 دينار بود به
دعبل پرداختند، دعبل آن را رد كرد و عرض كرد به خاطر اينها نيامده ام فقط قسمتى از لباسهاى امام را درخواست نمود پس جبه‌اى از خز همراه همان كيسه به دعبل عطا شد و به خدمتگزارش فرمود به دعبل بگويد كه آنها را بپذيرد ورد نكند چون به زودى به آنها محتاج خواهد بود.
دعبل مرحمتى‌هاى امام را پذيرفت و همراه قافله از مسير " مرو " حركت نمود پس رهزنان به آنان حمله كردند و اموال آنها را گرفتند و بين خود تقسيم نمودند.
يكى از آنان شعر دعبل را به عنوان مسخره تمثل جست: " أرى فيئهم في غيرهم متقسما... دعبل گفت اين شعر از آن كيست؟
دزد پاسخ داد مربوط به يك فرد خزاعى است كه نامش دعبل است. دعبل گفت: من همان دعبل خزاعى هستم و سرايندهء اين قصيده مى باشم پس كتفهاى او را باز گشودند و كتفهاى تمام ارباب قافله را نيز باز كردند و تمام اموال آنان را به خودشان بازگرداندند.
دعبل به راه خود ادامه مى داد تا به شهر " قم " رسيد پس شعر خود را إنشا نمود و مردم قم، صله و جوائز فراوانى به او بخشيدند و از او درخواست نمودند كه آن جبهء مرحمتى امام را به 1000 دينار به آنان بفروشد دعبل امتناع كرد و از قم بيرون رفت.
پس جمعى از نوجوانان هم پشت سر او حركت كردند و جبه را از او بازستاندند پس بازگشت و از آنان بازگردان جبه را درخواست نمود گفتند امكان ندارد كه آن را برگردانند جز آنكه او 1000 دينار را دريافت نمايد.
دعبل گفت: پس قسمتى از آن جبه را به من بدهيد، آنان قسمتى از جبه را همراه 1000 دينار به او پرداختند.
دعبل به منزل خود رسيد و مشاهده نمود كه دزدان، تمام أثاث خانهء او را دزديده اند پس هر دينار از آن 100 دينارى را كه امام رضا (عليه السلام) به او مرحمت فرموده بودند. هر دينار را به 100 دينار فروخت و به ياد آورد كه سخن امام (عليه السلام) را كه فرموده بودند بگير كه به زودى به آن محتاج خواهى بود.
از اباصلت هروى منقول است از دعبل خزاعى شنيدم هنگامى كه در محضر امام رضا (عليه السلام) قصيده ام را خواندم و به اين ابيات رسيدم كه:
خروج امام، لامحالة خارج * يقوم على اسم الله، والبركات يميز فينا كل حق و باطل * و يجزى على النعماء والنقمات امام رضا (عليه السلام) با شنيدن اين دو بيت به شدت گريستند سپس متوجه من شدند و فرمودند: اى خزاعى در اين دو بيت، روح القدس با زبان تو سخن گفته است، آيا مى دانى اين امام كيست؟ و چه زمانى قيام خواهد نمود؟
گفتم: نه، نمى دانم ولى اى سرور من! شنيده ام كه امامى از شما ظهور خواهد نمود كه روى زمين را با عدل و قسط پر خواهد نمود پس از آن كه از جور و ظلم پر شده باشد پس امام توضيح دادند:
امام پس از من محمد پسرم و از محمد پسرش على و پس از على پسرش حسن و پس از حسن، پسرش حجت قائم منتظر مى باشد و اگر از دنيا روزى باقى نماند خداوند متعال آن روز را طولانى خواهد نمود تا آن كه او ظهور نمايد و روى زمين را با عدل و داد پر نمايد آنچنان كه از ظلم و ستم پر گرديده است.
3. شافعى:
محمد بن ادريس شافعى، كه در سال 150 ديده به جهان گشوده و در سال 204 ديده از جهان بربسته است فهم خود را از آيه در قالب شعر ريخته و با احساسات پاك خود، درباره فريضهء مودت اهل بيت (عليه السلام) چنين مى گويد:
يا اهل بيت رسول الله حبكم * فرض من الله، في القرآن أنزله كفاكم من عظيم القدر إنكم * من لم يصل عليكم، لاصلاه له (1)
" اى خاندان رسالت! دوستى شما فريضه اى است كه خداوند در قرآن به آن دستور داده است. در عظمت مقام و موقعيت شما اين بس كه هر كس در نماز بر شما درود نفرستد، نماز او صحيح نيست ".
4. عبدى كوفى:
سفيان بن مصعب عبدى كوفى، " سفيان بن مصعب عبدى كوفى " كه از ياران وتلامذه حضرت صادق (عليه السلام) بود، مضمون آيه را در يكى از قصايد خود آورده است، در عظمت و موقعيت اين مرد همين بس كه حضرت صادق (عليه السلام) به شيعيان خود دستور مى داد كه شعر او را به فرزندان خود آموزشى دهند. (1) وى در يكى از قصايد خود چنين مى گويد:
فولاهم فرض من الر * حمان في القرآن واجب (2) " دوستى آنان، فريضه اى است كه از طرف خداوند رحمان، در قرآن وارد شده است ".
5. ابن العربى:
ابن حجر، در صواعق، (ص 101) مى گويد: شيخ شمس الدين ابى العربى پيرامون لزوم مودت اهل بيت دو شعر زير را سروده و دريافت خود را از آيه در قالب اين دو بيت ريخته است:
رأيت ولائى آل طه فريضة * على رغم اهل البعد، يورثنى القربى فما طلب المبعوث أجرا على الهدى * بتبليغه إلا المودة في القربى " من دوستى اولاد طه را واجب مى دانم، بر خلاف گمان گروهى كه از آنان دورند.
دوستى آنان مايه ى نزديكى به خدا است، پيامبر برانگيخته خدا، براى كار خود اجر و پاداشى نخواست، جز مودت در قربى ".
6. گويندهء ناشناس:
ابن صباغ مالكى، در كتاب الفصول المهمة در ص 14 دو شعر زير را از گوينده اى نقل
كرده است:
هم العروة الوثقى، لمعتصم بها * مناقبهم جائت به وحى وانزل مناقب في شورى و سوره هل اتى * و في سوره الأحزاب يعرفها التالى " آنان دستگيره‌هاى محكم و استوارى هستند براى كسى كه به آن چنگ بزند، و فضايل آنان از طريق وحى و قرآن به ثبوت رسيده است. فضايل آنان در سوره‌هاى شورى (مقصود آيه مورد بحث است) وهل اتى، احزاب نازل شده و هر كس قرآن را تلاوت كند به اين حقيقت پى مى برد ".
7. ابن جبير:
شبلنجى، در كتاب " نور الابصار "، (ص 13)، بيت زير را ضمن چند بيت ديگر به " ابى الحسن جبير " نسبت داده است:
موالاتهم فرض، على كل مسلم * و حبهم اسنى الذخائر للأخرى " دوستى آنان، بر هر مسلمانى لازم و مودت آنان بهترين ذخيره آخرت است ".
8. ابن روزبهان:
" ابن روزبهان " در پايان اين فراز از شرح صلوات بر سلطان دين على بن موسى الرضا (عليه السلام) مى افزايد:
سلام على روضة للإمام * على بن موسى 7 سلام من العاشق المنتظر * سلام من الواله المستهام بر آن پيشواى كريم الشيم * بر آن مقتداى رفيع المقام زشهد شهادت، حلاوت مذاق * ززهر عدو، در جهان تلخ كام زخلد برين، مشهدش روضه اى * خراسان از او، گشته دارالسلام از آن خوانمش، جنت هشتمين * كه شد منزل پاك، هشتم امام محبان زانگور پر زهر او * فكندند مى هاى خونين، به جام مرا چهره بنمود يك شب به خواب * شد از شوق او خواب بر من حرام
على وار بر شير مردى سوار * امين در ركابش، كمينه غلام (1) " فضل الله روزبهان " كه بالاخره به آرزوى ديرينهء خود رسيده و به زيارت مرقد مطهر آن امام رئوف در مشهد مقدس نائل، قصيده زير در منقبت حضرت ابوالحسن الرضا سروده است.
قصيده در ستايش امام رضا (عليه السلام) زگل نسيم تو جويد دل چو غنچهء من * كه يوسف است مرادم زبوى پيراهن (2) تو نوگلى و منم جانگذاز كورهء غم * تو يوسفى و منم مبتلاى چاه حزن رواست با رخ تو ترك ديدن خورشيد * خطاست بى خط تو ياد آهوان ختن به قصد كشتن احباب زلف را مگشا * پى شكست دل خسته طره را مشكن سرم چو حق تو شد در ره وفادارى * بيا وحق خود آخر زگردنم بفكن ز زلف كج كه رخت راست مى كند چوگان * دلم فتاده چو گوئى درون چاه ذقن زجور چين سر زلف كافرت شايد * كه من به درگه سلطان دين كنم مأمن امام روضهء رضوان على بن موسى * رضا و راضى و مرضى و مرتضاى زمن همام و هادى و مهدى و هاشمى هيئت * امام وآمر ومشكور و مكه اى مسكن بزرگ اهل هدايت به علم وحلم وكرم * حبيب اهل روايت، به اتفاق حسن مرا دليست به سوى وصال او مايل * مرا رخيست به خاك رهش نهاده ذقن اگر زخار ره وصل او كشم خوارى * به ديده خار رهش را نهم به جاى سمن چو شمع آتش شوقش مرا برافرزود * تنم بود دل مشتاق را به جاى لگن ز دست قدرت و بازوى شاه عالى قدر * روايتى دهمت در ختن چو در عدن چو زهر قاتل اعدا گرفت حضرت را * به راه موت ببايست بيشكى رفتن
ز محرمان در خويش بنده اى را گفت * كه من چو روح روان را جدا كنم ز بدن؟
براى مدفن من اين محل قبر مرا * شكاف و نيك نظر كن كه هست منزل تن در آروبين كه يكى چشمه اى است روح افزا * كه هست منبع او جنت الله منن نهاده تخت وز سندس لباس من پيدا * روان بيار و مرا ساز از آن لباس كفن پسم بيار درين روضهء بهشت برين * زقبر ساز تن اشرف مرا مكمن روايتست كه بعد از وفات شاه رضا * زبهر قبر گشودند منزل احسن نمود تخت بهشت ولباس اخضر او * چنانچه گفته بدان شاه آشكار وعلن چو سرو روضهء آن قبر ساخت مسكن خويش * برست از غم وآزار اين سراى حزن به سوى موطن اصلى خويش راجع شد * همين بود بر ارباب فهم حب وطن به قول شاه على رضى بهشت بود * محل قبر شريفش زهى بيان حسن كسى كه ميل بهشتش بود درين عالم * بگو كه بوسه ده اين خاك را به روى ودهن مهيمنا به حبيب محمد عربى * به حق شاه ولايت على عالى فن بهر دو سبط مبارك به شاه زين عباد * به حق باقر وصادق به كاظم احسن به حق شاه رضا ساكن حظيرهء قدس * به حق شاه تقى ونقى صبور محن به حق عسكرى وحجت خدا مهدى * كزين دوازدهم ده نجات روح وبدن فداى خاك " رضا " باد صد روان امين * كه اوست چارهء درد وشفيع زلت من (1) 9. خالد نقشبندى (م 1193 - 1242 ه‍):
" ضياء الدين، خالد بن احمد حسينى سليمانيه اى شهرزورى ". از علما وعارفان عالى مقام كرد است در بلندى مقامش همين بس كه گويند: علامه " محمود شكرى آلوسى " مفتى و مفسر بزرگ عرب از مريدان وى بوده است. (2) خالد، قطعه اى به هنگام ترك مشهد مقدس به عنوان وداع با حضرت رضا (عليه السلام) سروده
است كه مطلع آن چنين است:
خالد بيا و عزم سفر زين مقام كن * بر روضهء رضا به دل و جان سلام كن (1) همو در قصيده اى در مدح حضرت رضا (عليه السلام) و واقعهء كربلا و تمجيد امامان مىسرايد:
اين بارگاه كيست كه از عرش برتر است * وز نور گنبدش همه عالم، منور است وز شرم شمسهاى زرش كعبتين شمس * در تخته نرد چرخ چهارم به ششدر است وز انعكاس صورت گل آتشى او * بر سنگ جاى لغزش پاى سمندر است نعمان خجل ز طرح اساس خورنق است * كسرى شكسته دل پى طاق مكسر است به هر نگاهبانى كفش مسافران * بر درگهش هزار، چو خاقان وقيصر است اين بارگاه قافله سالار اولياست * اين خوابگاه نور دو چشم پيمبر است اين جاى حضرتى است كه از شرق تا به غرب * از قاف تا به قاف جهان سايه گستر است * اين روضهء " رضا " ست كه فرزند كاظم است سيراب نوگلى ز گلستان " جعفر " است * سرو سهى ز گلشن سلطان انبياست نوباوهء حديثهء " زهرا " و " حيدر " است * آنگاه در ادامهء اين قصيده زبان به مدح پيامبر (صلى الله عليه وآله) و ائمهء اطهار (عليها السلام) گشوده و مى گويد:
جانا به شاه مسند لولاك كز شرف * بر تارك شهان اولوالعزم افسر است آن گه به حق آن كه بر اوراق روزگار * بابى ز دفتر هنرش باب خيبر است ديگر به نور عصمت آن كس كه نام او * قفل زبان و حيرت مرد هنرور است آن گه به سوز سينهء آن زهر خورده اى * كز ماتمش هنوز دو چشم جهان تر است ديگر به خون ناحق سلطان كربلاكز وى كنار چرخ به خونابه احمر است وآن گه به حق آن كه زبحر مناقبش * انشاى " بوفراس " ز يك قطره كمتر است ديگر به روح اقدس " باقر " كه * سر مخزن جواهر اسرار را در است وآن گه به نور باطن " جعفر " كه سينه اش * بحر لبالب از در عرفان داور است
ديگر به حق " موسى كاظم " كه بعد از او * بر زمرهء اعاظم اشراف، سرور است وآن گه به قرص طلعت تو كز اشعه اش * شرمنده ماه چارده وشمس خاور است ديگر به نيكى " تقى " و پاكى " نقى " * وآنگه به " عسكرى " كه همه جسم، جوهر است (1) رباعياتى از كتاب جواهر الخيال كتاب جواهر الخيال يكى از نفائس كتابخانه آستان قدس رضوى (عليه السلام) است كه در اواخر قرن 11 هجرى توسط امير محمد صالح رضوى مشهدى به رشتهء تأليف درآمده است اين كتاب در برگزيده مدائح و سروده‌هاى در حق اهل بيت (عليه السلام) مى باشد.
يكى از ابواب خيلى مهم اين كتاب قديمى، باب ششم آنست كه مشتمل بر ذكر رباعياتى است كه در شأن پيغمبر اكرم (صلى الله عليه وآله) و أمير المؤمنين (عليه السلام) و نجف اشرف و كربلاى معلى و ائمهء اثنا عشر (عليها السلام) گفته شده است و در آن هفده فصل مى باشد.
و ما پس از ذكر چند رباعى به عنوان نمونه از فصول اول و دوم و سوم، تمام فصل سيزدهم و چهاردهم و پانزدهم آن را كه شامل رباعياتست كه در شأن حضرت ثامن الحجج على بن موسى الرضا (عليه السلام) و گنبد طلا و صحن مقدس و روضهء متبرك مى باشد جهت خوانندگان عزيز گلچينى و انتخاب كرده‌ايم:
فصل اول: در شأن پيغمبر اكرم (صلى الله عليه وآله):
احمد كه شه سرير افلاك آمد * جانيست كز آلايش تن پاك آمد يك حرف ز مجموعهء قدرو شرفش * لولاك لما خلقت الأفلاك آمد مومن حسين يزدى فصل دوم: در شأن أمير المؤمنين (عليه السلام) خورشيد ولايت كه غروبش " نجف " است * دريست كه افزونتر ازين نه صدفست جز نور نبى كه ديد در عالم كون * مهرى كه دوازده بروجش شرفست
ميرزا عبد الله متخلص به شهود فصل سوم: در شأن أمير المؤمنين (عليه السلام) عالى تر از آنى كه على خوانندت * والاتر از آنى كه ولى دانندت بر وحدت خود گواه مى خواست خدا * بى مثل بيافريد و بىمانندت ميرزا محمد مجذوب تبريزى آن سرمه كز آن ديده تجلى خواهست * خاك قدم على ولى اللهست در حشر به جز جيب ندامت ندرد * دستى كه ز دامن على كوتاهست حسنخان شاملو اوصاف على به گفتگو، ممكن نيست * گنجايش بحر در سبو، ممكن نيست من ذات على به واجبى نشناسم * اما، دانم كه مثل او ممكن نيست ميرزا ابراهيم ادهم فصل سيزدهم: در شأن حضرت امام رضا (عليه السلام) شاهى كه برات روز دادى شب را * در محمدتش سنگ گشادى لب را بر خاره نشان قدمش نيست كه سنگ * از شوق كفش كرد تهى قالب را فيضى خراسانى در مشهد پاك حضرت شاه رضا * دانى زچه روست مختلف وضع هوا زانروست كه بهر خاكبوسش آيند * پيوسته هواهاى غريب از همه جا محمد نصير نصرت ايدل خواهى كه ره اولابد * كام كونين يابى از آمد وشد اينست درين ره روش مشتاقان * كز شوق زخود روند وآيند بخود دولتيار خان در وقت آمدن به مشهد مقدس گفته
در مشهد شاه دين، كه اين رود آمد (1) * ناصاف مدان كه رو به مقصود آمد خاكيست كه از بهر طواف حرمش * زين راه به شهر، گريه آلود آمد ميرزا رفيع منشى اى دل چو رسيدى به درش جان بسپار * وى جان ز دل خويش توهم دست بدار رفتار ز سر گير تو اى پابرهش * وى سر تو به سجدهء درش پا به فشار دولتيار سلطان آنم كه بدرگاه تو آيم نالان * مملو از درد دل پر از شكوه زبان بيرون ز درون آمده ام شب چون شمع * بريان، گريان، زپاى تا سر عريان دولتيار خان در وقت آمدن از درون به مشهد مقدس گفته اى در جسد ملك خراسان شده جان * جسم تو درست معنى جان جهان گرد سر شمع روضه ات شام وسحر * پروانهء خورشيد بود سرگردان آقا سيفاى بروجردى قاطع زين بد نبرى كه مشهد از اهل گناه * پيوسته لبالبست، سبحان الله مهرى چو تو هر (بقيه پاك شده است) * آورد بدين در از بد خويش پناه مير سيد على مهرى فصل چهاردهم: در باب گنبد طلا و صحن مقدس دانى زچه شد قبهء سلطان رضا * پوشيده بدست قدرت حق ز طلا زانرو كه چو بدر از ره عز وعلا * هر روز كند مهر از و كسب ضيا محمد امين خان بيات گفتم به يكى عارف پاكيزه سرشت * اين روضه نكوترست يا آنكه بهشت فرمود كه فردوس برين مى گويد * ميبودم كاش فرش صحنش را خشت ملاخواجه على پيشنماز نعيم
تا گنبد عرش منظرت را ديدم * همچون مژه بر گرد نظر گرديدم ديدم عرفات و كعبه و مشعر را * در يك نظر از بسكه به خود باليدم ميرزا سعيد منشى فصل پانزدهم: در باب روضهء مقدسه اى دل مكن انديشه ز افعال خطا * شرمى كن كه از الطاف الهى به خدا از بهر شرف برند خاكم به بهشت * هستم چون زخاكروبهء شاه رضا آقا رفيع خادم مرغ حرمت بطوف گردون نرود * خو كرده بباغ رو بهامون نرود زين روضه محالست برون رفتن من * هر كس ببهشت رفت بيرون نرود ملاخواجه على پيشنماز (نعيم) در كوى رضاست كعبه فرش حجرش * مسجد شده پيشخدمتى در نظرش در قبلهء روضه بى جهت مسجد نيست * محراب نخواست پشت كردن بدرش ميرزا محمد حسين نورس يا شاه رضا بروضه ات يك لبيك * هر كس كه بگويد شنود صد سعد يك با زوار تو كفشبانان گويند * اين ارض مقدست فا خلع نعليك خالصاى استرآبادى زكعبه روى سوى روضهء رضا دارم * بكعبه مى روم وكعبه رونما دارم زكعبه رفتم ومى آيم اينك از كعبه * به كعبتين كه نقشى به مدعا دارم ميرزا ابراهيم نيشابورى اين روضهء پاك عارف من عرفست * اين يك طرفست وعالمى يك طرفست بر خوبى اين مكان دليلست همين * كان گوهر پاك را خراسان صدفست طايرا هر شام وسحر ملايك از عرش عظيم * آيند بطوف شه فروس حريم
عمدا پر خود بر دم مقراض دهند * شايد كه باينوسيله گردند مقيم خسرو بيگ الله اين روضهء پر نور رضا مفخر دين * دارد شرف عظيم بر خلد برين از كثرت خدام درين منزل قدس * پامال شود خدمت جبريل امين ملا ابراهيم حسين پيشنماز بستند ملايك كمر از صدق ويقين * در خدمت شمع روضهء خلد آيين مقراض چه حاجتست اى خادم شمع * جايى كه بود شهپر جبريل امين شيخ بهاء الدين محمد هر شام وسحر به زلف خود حورالعين * جاروب كند غبار اين خلد برين گردش چو رسد به عرش از روى شرف * چون سرمه كند به چشم، جبريل امين ملامعصوم فراش 10. حكيم الهى قمشه اى:
ديده فروبسته ام از خاكيان * تا نگرم جلوهء افلاكيان شايد از اين پرده ندائى رسد * يك نفسم را، به جائى رسد آب بزن چشم هولناك را * با نظر پاك ببين پاك را آنكه در اين پرده گذر يافته * چون سحر از فيض نظر يافته خانه ى تن جايگه زيست نيست * در خور جان فلكى نيست، نيست آنكه تو دارى سر سوداى رد * برتر از اين پايه بود جاى او ما كه به دريا همه پيوسته ايم * چشم زهرچشمه فرو بسته ايم پرتو اين كوكب رخشان نگر * كوكبه شاه خراسان نگر آينه غيب نما را ببين * ترك خودى گوى وخدا را ببين
هر كه براد نور رضا تافته است * در دل خود گنج رضا يافته است سايهء او مايه خرسندى است * ملك رضا، ملك رضا مندى است كعبه كجا؟ طرف حريمش كجا؟ * نافه كجا؟ بوى نسيمش كجا؟
خاك زفيض قدمش زر شده * وز نفسش نافه معطر شده من كيم از خيل غلامان او * دست طلب نوحه به دامان او ذره هر گشته خورشيد عشق * مرد ولى زندهء جاويد عشق بنده شاهنشه ايمان منم * خاك در شاه خراسان منم من كه در اين راه سفر مى كنم * طالب حق نيز خبر مى كنم جلوه حق را به خراسان نگر * قدرت دين شوكت ايمان نگر مرد خدا قبلهء دلها ببين * هرنگهى صد يد وبيضا ببين كيست رضا سرور افلاكيان * نور خدا را به سر خاكيان حضرت " ثامن " زامامان دين * تكيه زن مسند حق ويقين آن بنى سبط ولى خدا * سايهء يزدان شده در ماسوى رحمت او درد مرا چاره كرد * زنده ام از لطف دگربان كرد 11. استاد بهجتى شفق:
كوى رضا (عليه السلام) به كوى رضا، جان صفا مى پذيرد * در اينجا، فروغ خدا مى پذيرد تو اى بينوا، رو به سوى رضا كن * كه اين پادشه خوش گدا مى پذيرد به پابوس او رو كه زوار خود را * سر خوان جود وعطار مى پذيرد بود رحمتش بيكران همچو دريا * هم آلوده، هم پارسا مى پذيرد خدا را به او خوان، وخواه آنچه خواهى * كه ايزد به پاسش دعا مى پذيرد
أميد دل من! به من كن نگاهى * كه جان از نگاهت صفا مى پذيرد بخواه از خدا تا ببخشد گناهم * كه تو آنچه خواهى، خدا مى پذيرد در آتش بسوزان " شفق " هر هوى را * كه جانان، يا دل بى هوا مى پذيرد (1) 12. علاء الدين حجازى:
مشكوة كبريا فروغ روشن مشكوة، كبرياست رضا (عليه السلام) * نشان زنده ى آيات هل اتى، است رضا (عليه السلام) دليل خلقت كون وحقيقت قرآن * بحار رحمت وسرچشمه ى بقاست رضا ضياء كنگرهء عرش و روشنايى زمين * امام هشتم و حاكم با سواست رضا اساس ودانش وتقوى اصول فضل وكرم * پناه امن اسيران مبتلاست، رضا هماى دولت او را فضاى گيتى تنگ * زتخته بند تن و آرزوها است رضا شگفت نيست اگر شرط وحدتست چرا * كه محو عشق وبدرياى حق فناست رضا وجود هر دو جهان از طفيل هستى اوست * مدار قطب زمين، حجت خداست رضا عجب مدارا اگر خاك كوى او بوييم * كه جان خسته ى ما را، شفا رضا است رضا شكوه منزلتش را چه سان كنم تقرير؟ * كه جانشين نبى، پور مرتضى است رضا از آن خداى رضايش لقب نموده كه او * مشيت ازلى را به حق رضاست رضا 13. دكتر قاسم رسا:
حريم قدس پناهگاه همه بى پناه وجا اينجاست * مطاف وقبله گه هر شه وگدا اينجاست زهركجا كه شوى رانده وفرومانى * به كردگار قسم جاى إلتجاء اينجاست اگر دواى غم ودرد وناخوشى خواهى * به آستان رضا سربنه دوا اينجاست
اگر تمام طبيبان تو را جواب كنند * مدار باك، و مخور غم، ترا شفا اينجاست اگر ندارى وقرضت، فزون زدارايى است * بيا بيا كه همه قرض تو أدا اينجاست اگر كه چشمهء آب حيات مى خواهى * مرو به راه غلط، چشمهء بقا اينجاست اگر كه بخشش وآمرزش گنه خواهى * بيا امام رئوف حضرت رضا اينجاست به زهد وعلم بود چون على ولى الله * بيا ولى خدا، پور مرتضى اينجاست به غير خاتم پيغمبران، كه جد وى است * بزرگ سرور ومولاى انبياء اينجاست خلاصه هر چه صفات خداست در او هست * نگويمش كه خدا، ذات كبريا اينجاست خداى در همه جا هست چون خودش فرمود * اگر غلط نكنم پس خود خدا اينجاست حريم سلطان امام رضا (عليه السلام) اى شه طوس كه بر روى زمين نور خدايى * روى بنماى كه بى پرده خدا را بنمايى نظرى هم به گدايى چو من خاك نشين كن * اى كه در پادشهى صاحب ايوان طلائى عرش رحمن بود اين مصطبهء حضرت سلطان * جاى بر عرش خدا كرده اى اى دوست كجايى در حريم حرم شاه خراسان به ادب رو * نزفى تا به سردوش ملائك سرپائى 14. غلامرضا قدسى:
آستان رضا (عليه السلام) گرفت شمس ولايت چو پرده از رخسار * شر آفتاب به پيش جمالش آينه دار طلوع كرد وبه هر ذره پرتوى افكند * از آن كه طلعت او هست مطلع الأنوار فكند خيمه به ناسوت، خسرو لاهوت! * شد آشكار زكنز خفى تجلى يار چو راز دار قدم زد قدم به ملك وجود * عيان شد از صدف غيب، گوهر اسرار عيان در آينهء او بود تجلى ذات * كه در صفات كمال است ذات او معيار چو اوست راز " يد الله فوق ايديهم " * به كارگاه جهان دست اوست كارگزار ملك فدايى او بالغد ولأصال * فلك كميئه او بالعشى والأبكار
ميان به بند گيش بسته عالم امكان * به خدمتش شده خم پشت گنبد دوار زهى شرف كه زدرگاه او فرشته مدام * كند زجار وى مژگان خويش پاك غبار فرشتگان به حريمش گهر به دست آرند * زاشك ديدهء مستغفرين بالأسحار نگاشت صفحهء هستى چو خامهء اش زازل * بود به دفتر ايجاد، نقطهء پرگار زكلك قدرت بى منتهاى او زنخست * بود صحيفهء ايام پر زنقش ونگار زقرب محرم درگاه " بى مع الله " است * امام ثامن وضامن، چو احمد مختار به جز يقين به دلش چون نسبته نقش سزا است * مقام نو كشف او را چو حيدر كرار * زنند بوسه به درگاه او او الألباب كنند خاك رهش توتيا أولا الأبصار * هماره در خط فرمان او بودمه ومهر هميشه بندهء دستور اوست ليل ونهار * ثمر دهد شجر لااله الا الله به شرط آنكه كنى بر ولايتش اقرار * به وصف عالم آل محمد 9 از كلكم اگر چه ريخته در دفترم كهر بسيار * كند فرشتهء ثنايش به خامه " قدسى " بسان بليل شيدا به دامن گلزار (1) * تهين ولى خداوند، حكمران قضا سپهر رأفت وبحر كرم، امام رضا (عليه السلام) * 15. سيد محمد سراج زاده / رفسنجان:
شمس الشموس وزد نسيم صباگر ز طرف كوى رضا * بسا كه مزده كند زنده، چون دم عيسا خدايرا نتوان ديواگر به ديدهء سر * توان ز روى نكويش پديد نور خدا زبحر علم وى اگر قطره اى كسى نوشد * شود چون آدم از آن قطره عالم أسماء بر آستان ملك پاسبان او بزند * هماره بوسه مه ومهر هر صباح ومسا
هزار مرتبه خوشتر مقيم درگاهش * بود از آنكه كند جا به جنة المأوى اگر نبود فروغ رسول وآل رسول * نداشت خلعت خلقت جهان ومافيها بيا به طوس وببين با بصيرت اى زائر * بديد آنچه كه موسى به وادى سينا پناه عالميان رست وقبلهء حاجات * إمام ثامن وضامن خدير ملك سخا به يك نظارهء او، خاك كيميا گردد * به يك اشاره كند درد درمند دوا " رضا " كه واسطه ى فيض بين مخلوق است * دليل وراهنما سوى خالق يكتا كسى برد به درگاه حضرتش حاجت * ز روى صدق كه آن حاجتش نگشت روا مه منير ولايت هم اوست شمس شموس * كليم دوم نزد نزدش از يد وبيضأ به ذيل دامن او دست زن " سراج " كه نيست * ترا شفيع به از اهل بيت روز جزا (1) 16. على اكبر پيروى / معاصر:
رضا هميشه نگهدار وداد خواه بود (2) مرا به لطف تو پيوسته گر نگاه بود * نه بهر حشمت وعز وجلال وجاه بود رضاى خاطر تو خواهم ونخواهم هيچ * كه هيچ بودن من بهترين گواه بود شدم رضا به رضاى تو از تو مى خواهم * ره رضاى تو پويم كه شاهراه بود
رضا شهنشه خوبان على بن موسى * ابوالحسن كه حريمش پناهگاه بود خدا رئوف ورسولش رئوف واوست رئوف * رضا ورأفت او رحمت اله بود امام ثامن وضامن كه آستانهء او * پناه مردم بى پشت وبى پناه بود شه سرير ولايت كه هر كه از در او * بتافت روى، همه طاعتش تباه بود هماره كشور ايران زيمن مقدم او * قرين شوكت ومحسود مهر وماه بود بگو به خصم كه سلطان دين وخسرو طوس * رضا هميشه نگهدار ودادخواه بود بياز درگه او (پيروى) گدائى كن * گداى درگه اين شاه پادشاه بود 17. دكتر ناظم زاده / معاصر:
در مدح حضرت رضا (عليه السلام) از سربرفت هوش زشوق وصال تو * هرگز برون نمى رود از دل، خيال تو مائيم در حريم تو سرگشته ذره وار * اى آفتاب، خيره زنور جمال تو رضوان رضا دهد كه فرود آيد از بهشت * رو بد به مژه گرد، زصف نعال تو فرزند مصطفائى ودلبند مرتضى * كامل شد از ازل همه فخر وكمال تو ايمن زحادثات زمان آستان توست * مأمون نارشيد چه داند مآل تو شد فيض بخش، خاك خراسان سرافراز * از مقدم خجستهء فرخنده فال تو عز آن بود كه آل على را خداى داد * اى عزت وجلال تو از ذوالجلال تو هرگز مباد منفصل از دامن تو دست * اى با خداى خويش همه اتصال تو ظل عنايت تو عجب سايه گستر است * ملجأ كجاست جز كنف بى همال تو روز ولادت تو ولايم زرى به طوس * با پاى گر كشاند به عشق وصال تو خواندى بپايبوس خود از مرحمت مرا * آخر چگونه شكر گزارم نوال تو؟
غم رفت وشادى آمد وآسود جان وهست * اين معجزى زمشهد جنت مآل تو
گفتم مگر چكامه اى آرم به ارمغان * در بارگاه سلطنت بى زوال تو عقلم نهيب زد كه بپرهيز از اين خيال * دم دركش از سخن كه نباشد مجال تو جائى كه شاهباز تصور بريخت پر * گويد چه، مرغ طبع فرو بسته بال تو وآنجا كه در معرفت آرند پيشكش * ديگر كسى بها چه نهد بر سفال تو شوقم به ناله گفت كه اين احتياط چيست * دارم عجب زفكرت دير انتقال تو روزى چنين مبارك ووقتى چنين عزيز * نبود روا سكوت تو از انفعال تو پيداست چون زشعر تو شوق نهان تو * اخلاص را دليل بود ذوق وحال تو شايد در آستان شهنشاه ملك طوس * افتد قبول وبسترد از دل ملال تو 18. بديع الزمان فروزانفر:
باغ رضوان باغ رضوانست اينجا، يا خراسانست اينجا * هيچ مشكل نيست در ره، كار آسانست اينجا كعبه است اين يا خراسان، يا بهشت عدن ورضوان * هست نعمت، نيست نقمت، روح وريحانست اينجا بحر بى پايان رحمت، موج در موجست اينك * ذات حق اندر تجلى، عرش رحمانست اينجا آمده فوج ملايك از براى خاشه روبى * كز ملك والاتر آمد، آنك دربانست اينجا مشهد فرزند موسى آن خداوند دل ودين * واله از انوار ذاتش پور عمرانست اينجا
فر باطن ظاهر اينجا، ظاهرى بس قاهر اينجا * اول اينجا، آخر اينجا، نور يزدانست اينجا من ندانم چيست اينجا، خفه گويى كيست اينجا؟ * در خرد هرگز نگنجد آنچه پنهانست اينجا نيست ريبت، نيست شبهت، چشم دل بگشا وبنگر * كآيتى محكم زآيتهاى قرآنست اينجا معنى فرقان صورت، صورت قرآن معنى * شرح قرآنست اينجا، جمع فرقانست اينجا مبدأ تكوين عالم، غايت ايجاد اعيان * مظهر اجلاى ذات حسى سبحانست اينجا پاى در راه طلب نه، وز خود اندر خود سفر كن * گرت در گاهيست مركب، وقت جولانست اينجا ما ومن بگذار وخاك راه شو، كز فرط عزت * خواجه ابليس از انا گفتن پشيمانست اينجا شو مجرد، خرقه دركش، بت پرستيدن رها كن * سالكانه پاى درنه، قطب ايمانست اينجا مرد شو، ثابت قدم شو، در وفا صاحب علم شو * شير يزدانست اينجا، شاه مردانست اينجا گرتن بيمار دارى ور دل رنجور، پيش آ * درد دنيا را ودين را جمله درمانست اينجا بهر مهمانان امام ذوالكرم گسترده خوانى * سبع الوان بهشتى چيده برخوانست اينجا
رزق معلومت چه بايد، رزق نامعلوم مى خور * مى خورد قوت سماوى آنكه مهمانست اينجا در بهاى عشق سلطان مى دهد سغراق وحدت * وانكه اصل از عشق دارد، مست سلطانست اينجا روى در وجه الله آور وآنچه مى خواهى طلب كن * كز يپى در يوزه آيد، گر سليمانست اينجا هوش دار، اى دل، كه اين شه هول مى راند سياست * آنچنان كان روح قدسى هم هراسانست اينجا اينت مى دانى كه در وى بس تنا كافتاده بى سر * تا در اندازد سر آنكو مرد ميدانست اينجا نيستم در خور نثارى تا برافشانم به راهش * زانكه بس قيمت نيارد گر دل وجانست اينجا اين قدر دانم كه در دل آتشى دارم زعشقش * واندر آتش بلبل طبعم غزل خوانست اينجا 19. حسن كاشى آملى / معاصر علامه حلى: (1) در مدح على بن موسى الرضا (عليه السلام) دوش چون دور شب تيره بپايان آمد * نوبت زمزمهء مرغ سحر خوان آمد چشم جان از دم مشكين صبا روشن شد * گوئى از مصر، نسيمى سوى كنعان آمد
چه عجب بوى بهشت ازدم بادى كه در او * اثرى از شرف خاك خراسان آمد شرف خاك خراسان همه دانى كه زچيست؟ * زانكه در خطهء او روضهء رضوان آمد مشهد پاك معلاى امام معصوم * آنكه خاكش زشرف، افسر كيوان آمد آنكه در گلشن مهرش زسر شرط ادب * دست فراش صبا، مجمره گردان آمد آنكه در حضرت جاهش زپى قدر ومحل * پر طاوس فلك مروحه (1) جنبان آمد آنكه اندر حرم جان محبان مهرش * مالك چارحد خانهء ايمان آمد وقت انكار عدو سنگ بزير قدمش * از ره معجزه چون موم گدازان آمد يك طواف درش از قول رسول قرشى * تا به هفتاد حج نافله (2) يكسان آمد مالك ملك حقيقت توئى از صدق ويقين * هم زقرآن خبر حجت وبرهان آمد ناكسى گربه تعصب حق تو باز گرفت * در كماليت ذات تو چه نقصان آمد در نبوت چه زيان آمد اگر روزى چند * اهرمن نامزد تخت سليمان آمد گرز خرطبعى، گوساله پرستيد يهود * زان چه نقصان به سوى موسى عمران آمد 20. محمد رضا خزائلى / معاصر:
در ستايش حضرت رضا (عليه السلام) اى رهبرى كه، بر دل وجان پيشوا تويى * آئينه دار، مظهر لطف خدا، تويى رخشنده جان و، پاك سرشت وفرشته خوى * ره بين به فيض رحمت حق، رهنما تويى همچون طلوع صبحى ونور سپيده د م * روشنگر زمانه اى و، جانفزا، تويى نور رسالتى وفروغ نبوتى * سلطان جان ومونس دلهاى ما تويى در بزم قدس وعالم كروبيان پاك * پرتوفكن، تجلى شمس الضحا تويى اى نام تو، درخشش پيوند ذوالجلال * بر خاك طوس، روشنى كبريا تويى
تو جان جاودانى و، مولاى راستان * ما را رهايى از تو، و راه رها تويى بردل شكستگان و، غريبان روزگار * پيوسته، آستانهء مهر ووفا تويى در گرد باد سخت و، پريشانى حيات * مأمن تويى، حريم تويى، التجا تويى در تاختگاه ظلمت اهريمنان خاك * نور خدا، مبشر صلح وصفا تويى ما در ره خجسته نياى تو رهرويم * داناى راه ورهبر راه نيا تويى از سبزه زار خرم مازندران به طوس * بهر تو آمدم كه مرا دلگشا تويى " سارى " چو خاك تيره وتو آفتاب حسن * دل همچو ذره جذب تو شد، دلربا تويى اى نام تو، ترانهء شيرين بلبلان * جاندارويى و، درد جهان را، دوا تويى از آسمان، براى تو بارند، اختران * پروانه هاى نور، به شبها، سزا تويى هشدار، اى كه پاى بر اين بارگه نهى * در سرزمين ايمن وقدس طوى تويى سرمايهء ستايش من اشك وآه وسوز * آرى، پناه همچو منى بينوا، تويى 21. مدرس صادقى / معاصر:
در منقبت حضرت امام رضا (عليه السلام) اى كه سلطان سلاطينى وكنز فقرائى * در جهان از ره الطاف معين ضعفائى بهر خلق دو جهان ناصر وهم يار ومعينى * هادى خلقى وبر راه خدا راه نمائى زادهء حيدر وباب تو بود موسى جعفر * نام پاك تو رضا زانكه تو راضى به قضائى من چه گويم به مديح تو كه لالست زبانم * معدن حلمى و درياى كرم كنز عطائى كى توان وصف نمودن صفت پاك كريمت * مجمع جمله صفات حسن ونعت وثنائى اى كه هستى زخدا مظهر الطاف وبزرگى * وزنبى مظهر حلم و كرم وجود و سخائى نيست محروم كسى كز ره اخلاص و حقيقت * بر سر كوى تو آيد پى حاجت به گدائى غرق در بحر علومت شده هر عالم دانا * زانكه خود معدن علم و ادب و مهر و وفائى
زنده دل آنكه خورد آب زسرچشمهء علمت * خضر اندر طلب آب وتو سرچشمه مائى اى شه گلشن ايجاد كه فرزند رسولى * قبلهء هفتم وفرياد رس هر دو سرائى گرچه در شهر خراسان به غريبى زده اى كوس * ياور جمله غريبان وغريب الغربائى * متوسل بتو باشيم ونداريم اميدى مددى اى كه تو در هر دو جهان سرور مائى * ديدن تربت پاكت همه داريم تمنا بر سر ما به دم نزع تو از لطف بيائى * حاجت جمله بر آر از كرم ولطف عميمت اى كه بر شيعهء خود معطى هر لطف وعطائى * من كجا حصر توانم صفت ذات شريفت هر ثنائى زتو گويم تو خود افزون زثنائى * گر بگويم تو چو شمسى نبود لايق و صفت زانكه روى تو به خورشيد دهد نور و ضيائى * خوانمت شاه، ولى جملهء شاهان بحقيقت بر در خادمت آيند دمادم به گدائى * گردش ارض وسما جمله به امر تو منظم آمر شمس ونجوم وفلك وارض وسمائى * تا مدرس شده مداح شه طوس دمادم رسد از پرتو آن شاه به او لط وعطائى * 22. علاء الدين حجازى / معاصر:
مشكوة كبريا فروغ روشن مشكوة كبرياست رضا * نشان زنده ى آيات هل اتى ست رضا دليل خلقت كون وحقيقت قرآن * بحار رحمت وسرچشمهء بقاست رضا ضياء كنگره ى عرش وروشناى زمين * امام هشتم وحاكم به ماسواست رضا اساس دانش وتقوى اصول فضل وكرم * پناه امن اسيران مبتلاست رضا هماى دولت او را فضاى گيتى تنگ * زتخته بند تن وآرزو رهاست رضا شگفت نيست اگر شرط وحدتست چرا * كه محو عشق وبه درياى حق فناست رضا وجود هر دو جهان از طفيل هستى اوست * مدار قطب زمين، حجت خداست رضا
عجب مدار اگر خاك كوى او بويم * كه جان خسته ى ما را شفا رضاست رضا شكوه منزلتش را چه سان كنم تقرير؟ * كه جانشين نبى، پور مرتضى ست رضا از آن خداى، رضايش لقب نموده كه او * مشيت ازلى را به حق رضاست رضا
منابع ومأخذ...
منابع ومأخذ 1. ارشاد مفيد / شيخ مفيد / دارالكتب اسلاميه.
2. اصول كافى / مرحوم كلينى / چاپ اسوه.
3. الأتحاف بحب الأشراف / شبراوى شافعى / چاپ لبنان.
4. الأداب السلطانيه / الفخرى / چاپ بيروت.
5. الأعلام / خيرالدين زركلى / چاپ بيروت.
6. التوحيد / صدوق / دارالكتب الاسلاميه.
7. الصواعق المحرقه / ابن صباغ مالكى / چاپ بيروت.
8. الكامل في التاريخ / ابن اثير جوزى / چاپ لبنان.
9. النجوم الزاهره في ملوك مصر والقاهره / يوسف بن طاهر تغرى بردى ظاهرى / لبنان.
10. امالى شيخ صدوق / مرحوم صدوق / دارالكتب الاسلاميه.
11. امامان شيعه در كتابهاى اهل سنت (عليه السلام) / شادروان داود الهامى / انتشارات مكتب اسلام.
12. بحار الأنوار / علامه مجلسى / دارالكتب الاسلاميه.
14. تحليلى از زندگى امام رضا (عليه السلام) / محمد جواد فضل الله / بنياد پژوهشهاى آستان قدس رضوى.
15. جواهر الخيال / امير محمد صالح مشهدى از نوادر آستان قدس رضوى (عليه السلام).
16. حياة الامام الرضا / سيد مرتضى حسينى / دفتر تبليغات اسلامى.
17. حياة الحيوان دميرى / دميرى / مكتبة التجارتة الكبرى (مصر).
18. داستان راستان / استاد شهيد مطهرى / انتشارات صدرا.
19. روضات الجنان و جنات الجنان / حافظ كربلايى حسين / تهران بنگاه ترجمه و نشر كتاب.
20. زندگانى امام هشتم على بن موسى الرضا / عطائى خراسانى / نداى اسلام.
21. زندگانى پيشواى هشتم / سيد على محقق / چاپ نسل جوان قم.
22. زندگانى سياسى هشتمين امام (عليه السلام) / سيد خليل خليليان / دفتر نشر نويد اسلام.
23. سيرهء پيشوايان / مهدى پيشوايى / انتشارات توحيد قم.
24. سيرهء معصومان (عليه السلام) / سيد محسن امين / ترجمه شادروان على حجتى كرمانى.
25. طبقات مفسران شيعه ج 1 / عقيقى بخشايشى / دفتر نشر نويد اسلام.
26. علل الشرايع / ابن بابويه شيخ صدوق / چاپ تهران.
27. عيون اخبار الرضا (عليه السلام) / ابن بابويه / كتابخانهء صدر.
28. فهرست ابن نديم / ابن نديم / چاپ لبنان.
29. كشف الغمه في معرفة الائمه / على بن عيسى اربلى / چاپ لبنان.
30. مجموعهء آثار دومين كنگرهء جهانى حضرت رضا (عليه السلام) / مشهد - آستان قدس رضوى (عليه السلام).
31. مشكوة / نشريه آستان قدس رضوى / بنياد پژوهشهاى اسلامى قدس رضوى.
32. مكارم أخلاق / طبرسى / چاپ فراهانى تهران.
33. مناقب آل ابى طالب / ابن شهر آشوب / چاپ ذوى القربى قم.
34. من لايحضره الفقيه / ابن بابويه شيخ صدوق / چاپ تهران.
35. مهمان نامهء بخارا / فضل الله بن روزبهان / بنگاة ترجمه ونشر كتاب.
36. نامهء آستان قدس رضوى (عليه السلام) / سردبير فخرالدين حجازى / مشهد آستان قدس رضوى (عليه السلام).
37. نقشى از مولانا خالد نقشبندى / دكتر خانم معتمدى / كرمانشاه.
38. نورالأبصار / شنبلجى / چاپ بيروت.
39. وسيلة الخادم الى المخدوم / روزبهان خنجى اصفهانى / چاپ لبنان.
40. ولايت عهدى امام رضا (عليه السلام) دكتر على غفورى گلزاده / دفتر نشر فرهنگ اسلامى.
