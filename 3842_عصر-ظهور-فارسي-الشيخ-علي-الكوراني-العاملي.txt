عصر ظهور مؤلف: علي الكوراني ترجمه: مهدى حقى
بسم الله الرحمن الرحيم
عصر ظهور مؤلف: علي الكوراني مترجم: مهدى حقى نوبت چاپ: اول، 1383 ليتوگرافى و چاپ: شريعت تيراژ: 5000 جلد شابك: 1 - 007 - 497 - 964 تلفن مركز پخش: 09121534465
مقدمه مترجم يملأ الله الأرض قسطا وعدلا بعد ما ملئت ظلما وجورا چه با شكوه است تصور ايامى كه تنها حاكم عالم، دادگسترى چون قائم آل محمد (صلى الله عليه وآله) باشد.
و چه زيباست زندگى در روزگارى كه پرچمى جز پرچم توحيد در اهتزاز نباشد و ندائى جز نداى حق به گوش جهانيان نرسد، دورانى، سرشار از عطوفت، مهربانى، عدالت، آزادگى و كرامت انسانى.
ايامى كه در آن آسمان نيز از بارش پى در پى باران رحمتش بر زمين دريغ نورزد و زمين گنجينه‌هاى نهفته در دل خويش را سخاوتمندانه بر آدميان تقديم دارد. چرا كه عرشيان و فرشيان چنان از دولت بر حق آن عدالت گستر جهان به شور و وجد آيند كه هر كس هر چه در توان دارد در طبق اخلاص خويش عرضه كند تا شايد سهمى از آن همه شكوه و جلال بى پايان بر عهده گيرد.
آرزوى دستيابى به آن دنياى بى بديل، چشمان ميلونها انسان خسته از ظلم دوران را، در انتظار نگه داشته و بيان اوصاف دولت حق توسط عالمان و دانشمندان، اين انتظار مقدس را شوق انگيزتر كرده است.
در سال هاى نخست انقلاب اسلامى در ايران بار ديگر مسأله پيروزى مسلمانان بر قدرت هاى ستمگر جهانى و مسأله ظهور قائم آل محمد (عليه السلام) بر افكار عمومى سايه افكند. و در همين ايام بود كه محقق و دانشمند معروف لبنانى جناب حجة الاسلام والمسلمين آقاى على كورانى كتاب عصر ظهور را منتشر كرد و تصويرى نسبتا جامع از دورنماى حكومت جهانى آن منجى بزرگ عالم، به منتظران ظهورش ارائه نمود.
كتاب حاضر به جهت تكيه بر آيات و احاديث، تحليل هنرمندانه حوادث دوران ظهور و شيوائى قلم، اميد به بازگشت قريب الوقوع مهدى موعود را در دل و جان آدمى زنده مىكند و پيروان راستين آن منجى را براى يارى و جانفشانى در ركابش، آماده باش نگه مىدارد.
با توجه به اين ويژگى هاى جذاب، كتاب عصر ظهور بلافاصله به زبان فارسى و سپس به زبانهاى انگليسى و اردو ترجمه و در طول 20 سال گذشته بيش از 50 بار به چاپ رسيد و در سراسر جهان در اختيار مشتاقان ظهور قرار گرفت.
مدتى قبل سر اسقف كليساهاى لبنان پس از مطالعه كتاب عصر ظهور، اقدام به چاپ و توزيع پنج هزار نسخه از آن در ميان جوانان مسيحى كرد، چرا كه معتقد بود آنچه در كتاب مذكور درباره بازگشت عيسى مسيح و همكارى او با مهدى موعود در دوران ظهور آمده، باعث رشد معنويت و اميد در ميان مسيحيانى مىگردد كه ظهور دوباره مسيح و حاكميت او را انتظار مىكشند.
همزمان با استقبال گسترده از كتاب عصر ظهور و انتشار آن در كشورهاى مختلف، نويسنده پر تلاش، با همكارى گروهى از محققان حوزه علميه قم اقدام به تأليف " دائرة المعارف احاديث امام مهدى (عليه السلام) " نمود كه گنجينه‌اى از مجموعه احاديث شيعه و سنى در ارتباط با آن حضرت است. اين دائرة المعارف در پنج جلد منتشر و در دسترس عموم قرار گرفت.
با توجه به استقبال عمومى از كتاب عصر ظهور و دستيابى به منابع فراوانى كه در مدت تحقيق و تأليف دائرة المعارف احاديث امام مهدى (عليه السلام) بدست آمده بود، نويسنده در سال جارى تصميم گرفت تا كتاب عصر ظهور را بازنگرى كامل كرده و با حذف برخى مطالب و افزودن مطالبى ديگر، جايگاه علمى كتاب را مستحكم سازد.
اكنون نسخه جديد با ترجمه جديد آن در اختيار علاقه‌مندان قرار دارد، بدان اميد كه رضايت آن قطب دائره امكان فراهم گردد. انشاء الله...
مهدى حقى - حوزه علميه قم بهار 1383
مقدمه بعد از پيروزى انقلاب اسلامى ايران، نشانه هاى اعتقاد به حضرت مهدى (عج) در ميان ملل اسلامى و حتى غير اسلامى در قالب پرسش، گفتگو، مطالعه و تأليف اوج گرفت، تا آنجا كه شايع شد وزارت اطلاعات آمريكا پرونده‌اى براى امام زمان (عليه السلام) تنظيم نموده كه تمام اطلاعات مربوط به ايشان را در بر دارد و تنها نقص آن، تصوير حضرت است!
شايد بزرگترين رويداد سياسى مرتبط با اعتقاد به آن حضرت در سالهاى اخير، حادثه‌اى باشد كه در آغاز سال 1400 هجرى قمرى به رهبرى " محمد عبد الله العتيبى " در مسجد الحرام اتفاق افتاد. در آن واقعه، ياران محمد به مسجد الحرام مسلط شد و معاون وى " جهيمان " با صدور اطلاعيه‌اى از داخل حرم، مسلمانان را به بيعت با " محمد " دعوت كرد و مدعى شد كه او همان مهدى منتظرى است كه پيامبر (صلى الله عليه وآله) ظهورش را بشارت داده است.
اشغال و مقاومت اين گروه، چند روز ادامه داشت تا آنكه حكومت سعودى براى شكست آنان، مجبور به استفاده از " نيروهاى ويژه " شد.
همچنين بزرگترين فعاليت تبليغاتى كه اخيرا توسط دشمنان انجام گرفت، و در ارتباط مستقيم با اعتقاد به ظهور حضرت مهدى (عليه السلام) قرار داشت، ساخت فيلم
" نوستر آداموس " بود كه به مدت سه ماه پى در پى در شبكه‌هاى مختلف تلويزيونى آمريكا به نمايش گذاشته شد!
اين فيلم، سرگذشت يك ستاره شناس و پزشك فرانسوى بنام " ميشل نوستر آداموس " را بيان مىكرد كه در حدود 500 سال پيش مىزيسته و پيشگويى‌هايى درباره آينده جهان، به رشته تحرير درآورده كه مهمترين آنها درباره ظهور يكى از نوادگان پيامبر اسلام (صلى الله عليه وآله) در مكه مكرمه است. شخصى كه مسلمانان را زير پرچم خود متحد خواهد ساخت و بر اروپائيان پيروز شده و شهر يا شهرهاى بزرگ سرزمين جديد يعنى آمريكا را ويران خواهد نمود!
به نظر مىرسد صهيونيست‌ها در ساخت اين فيلم دست داشتند و هدف آنان بسيج مردم آمريكا و اروپا عليه مسلمانان بود، چرا كه آنان اسلام را خطرى بزرگ براى غرب و تمدن آن مىپندارند.
اين احتمال وقتى آشكارتر مىشود كه مىبينيم در پايان فيلم، نكته اى را بر پيشگوئى " نوستر آداموس " اضافه نموده‌اند و آن اين كه پس از شكست اروپا و نابودى شهرها و سمبل‌هاى تمدن آمريكا توسط موشكهاى غول پيكرى كه حضرت در اختيار دارد، آمريكائيان جهت رويارويى با آن حضرت به همكارى نظامى با روسيه متوسل مىشوند و سرانجام بر وى پيروز مىگردند!
محتواى اين كتاب از اعتبار علمى برخوردار نيست، چرا كه حاوى مطالبى است كه به زبان قديم فرانسه و با شيوه رمزى و مبهم نوشته شده و به شكل هاى گوناگون قابل تفسير و توجيه است. و ظاهرا نويسنده، بر پاره اى از منابع اسلامى در مورد حضرت آگاهى داشته و يا با بعضى از علماى اسلام ملاقات نموده است. بويژه آنكه وى مدتى در ايتاليا و جنوب فرانسه و يا شايد در اندلس زندگى كرده است...
به هر حال، كتاب " پيشگوئى هاى نوستر آداموس " به سرعت پس از پيروزى انقلاب ايران، با شرح و تفسيرهاى متعدد منتشر شد و چاپهاى آن به صدها هزار و حتى به قولى به ميليونها نسخه رسيد، و سپس به فيلم سينمائى تبديل شد و توسط شبكه‌هاى تلويزيونى در معرض ديد ميليونها نفر قرار گرفت.
اما مشكل غربى ها اين نيست كه آنان اعتقاد به ظهور مسيح يا مهدى (عليهما السلام) و يا اعتقاد به صحت پيشگوئى هاى نوستر آداموس و يا ديگر ستاره شناسان داشته باشند... بلكه آنها از خيزش اسلامى كه سلطه غربى ها بر ملتهاى مسلمان را پايان بخشد، در هراسند.
به همين جهت غربى ها از هر عنصر تبليغاتى به سرعت بهره مىگيرند تا زنگهاى خطر را در گوش ملتهايشان به صدا درآورند. آنها به حركت هاى آينده ملتها در ايران، مكه، مصر و سرزمينهاى اسلامى چشم دوخته‌اند، و تلاش مىكنند تا افكار عمومى ملتهاى خود را براى اجراى تمام نقشه‌هاى استعمارى و ضربه زدن به اين كشورها جلب نمايند...
در اين ميان هدف يهوديان كه پشت ماجرا قرار دارند، افزودن هراس غربى ها از خطر مسلمانان است، تا بدين وسيله به آنان وانمود كنند كه تمدنشان مورد هدف قرار گرفته و اسرائيل در خط مقدم دفاع از آنها ايستاده است.
بنابر اين، دشمنان اسلام چاره اى جز فعاليت گسترده تبليغاتى عليه امام زمان (عليه السلام) ندارند و اين اضطرار زمانى افزوده خواهد شد كه غربيها در برابر جاذبه هاى بى پايان رهبر موعود قرار گيرند و يا در صورت اطمينان به ظهورش، خود را رو در روى او مشاهده كنند.
جالب اينكه غربيها با دست زدن به اين تلاشها كه ناشى از ترس و وحشت آنان از
حضرت مهدى (عليه السلام) است، زمينه را براى ظهور او مهيا نموده، و شوق ما را به ديدار فرزند پيامبر (صلى الله عليه وآله) كه از كنار كعبه طلوع خواهد كرد، برمىانگيزند.
آرى، اين اميد و اشتياق زمانى در دل مسلمانان به اوج مىرسد كه مىبينند آن حضرت در فيلم نوستر آداموس، از مركز فرماندهى عمليات به كمك ژنرالهاى خود (به تعبير فيلم) صحنه جنگ را اداره مىكند و با سردمداران كفر مبارزه مىنمايد و با پرتاب موشكهاى غول پيكر از قلب صحراى حجاز، پايگاههاى كفر و ظلم آنان را درهم مىكوبد.
آرى تمام واكنشهاى غرب در برابر اعتقاد به ظهور حضرت مهدى (ارواحنا فداه) پس از انقلابى آغاز شد كه در ايران به نام آن حضرت و با شعار آماده سازى منطقه و جهان براى ظهور او انجام گرفت.
اكنون كارشناسان عالم سياست عليرغم اختلاف نظرى كه درباره جايگاه سياسى انقلاب اسلامى ايران دارند، اما در اين ديدگاه متفقند كه اين نهضت از نظر اعتقادى، حركتى در راستاى آماده سازى ظهور حضرت مهدى (عليه السلام) است.
در فضاى كنونى ايران، احساس مىشود كه حضور حضرت مهدى (عليه السلام) حضور اصلى و محورى است و اين حضور به مراتب پر رنگ تر از نقش انقلاب و رهبرى آن است و در حقيقت اوست كه رهبرى معنوى انقلاب و نظام را بر عهده دارد.
مسؤولان حكومت در ايران همواره نام آن حضرت را با احترام و قداست فراوان بر زبان جارى مىكنند و با صراحت اعلام مىنمايند كه " جان ما فداى خاك پاى آن حضرت باد " و يا " كشور، كشور امام زمان است " و يا مىگويند " هدف و آرزوى نهائى ما تسليم اين كشور به صاحب اصلى آن، يعنى امام زمان است " آرى در ايران، امام زمان (عج) همان سرور و سالار حاضر و ناظرى است كه با تمام قداستش در
دلهاى پرشور مردم، در فريادها، شعارها، نامگذارى فرزندان، مؤسسات، خيابانها و حتى مراكز تجارى، با شكوه تمام جلوه گر است.
مجاهدان و مبارزان در جاى جاى ايران، لبنان و... اشك شوق خود را به پاى او نثار مىكنند. او را در رؤياهاى خود مىبينند، با فرشتگان همراهش در بيدارى رابطه برقرار مىكنند و همواره روحشان به سوى او بال مىگشايد.
احترام، محبت و قداستى كه حضرت مهدى (ارواحنا فداه) در قلوب شيعيان و عموم مسلمانان دارد، هيچ شخصيتى در روى زمين دارا نيست. اين علاقه و توجه به ظهور حضرت همچنان افزايش خواهد يافت تا زمانى كه خداوند وعده خود را عملى كند و آئينش را بر تمام اديان پيروز گرداند.
در حدود بيست سال پيش، كتاب " عصر ظهور " را به رشته تحرير درآوردم تا تصويرى كامل از دوران ظهور آن حضرت را به زبانى گويا و با تكيه بر آيات قرآن و سخنان اهل بيت (عليهم السلام) ارائه نمايم. در بيان اسناد و مدارك مطالب آن نوشتار، معمولا به بيان يك يا دو منبع، بسنده كردم، چرا كه هدف، ارائه نماى عمومى و تقريبى دوران ظهور و نهضتها و حوادث مربوط به آن زمان بود. اما پس از انتشار كتاب، موفق شدم تا " دايرة المعارف احاديث امام مهدى (عليه السلام) " را در طى پنج سال تهيه و تنظيم نمايم. از آن پس، بر خود لازم مىديدم كه در اولين فرصت در مطالب كتاب عصر ظهور نيز بازنگرى كنم، تا برخى از نظريه هاى مربوط به دوران ظهور آن حضرت را به كتاب افزوده و برخى مطالب اضافى كه از استوارى چندانى برخوردار نبود و يا وجودشان ضرورى به نظر نمىرسيد را حذف كنم تا بر استحكام مطالب كتاب افزوده شود. اكنون با ارائه نسخه جديد كتاب عصر ظهور اين آرزو، برآورده شده است والحمد لله.
اميد است اين كتاب، خدمتى براى اسلام و پيروان پاكش باشد، همان كسانى كه تشنه معرفت رهبر موعود خويشند. رهبرى كه وعده ظهورش از زبان رسول گرامى اسلام و اهل بيت او به جهانيان داده شده است. آرزو مىكنم كه خداوند اين اثر را در زمره تلاش‌هائى قرار دهد كه زمينه ساز ظهور آن حجت بر حق و ولى الهى است.
درود خدا بر او و جانمان فداى قدوم مباركش باد.
على الكورانى العاملى 25 محرم الحرام 1424
سيماى كلى دوران ظهور با آنكه قرآن كريم معجزه جاويد پيامبر ما در همه زمانهاست، اما مىتوان گفت پيشگوئى هاى پيامبر از سرنوشت بشر و تحولات گوناگون اسلام در مسير تاريخ، و خبر از مجد و عظمت و پيروزى دوباره اسلام در جهان، از معجزه هاى ديگر آن پيامبر عظيم الشأن است.
عصر ظهور اسلام كه موضوع اين كتاب است، در واقع همان عصر ظهور مهدى موعود (عج) است.
در احاديثى كه " صحابه پيامبر "، " تابعين "، نويسندگان " صحاح " و " دايرة المعارف هاى حديثى " (1) مذاهب مختلف اسلامى از رسول خدا (صلى الله عليه وآله) نقل كرده‌اند، هيچ فرقى ميان " عصر ظهور اسلام " و " عصر ظهور مهدى موعود " گذاشته نشده
است، در اين احاديث كه به " احاديث بشارت نبوى " معروف است، به ظهور مهدى موعود مژده داده شده و تعداد آنها بالغ بر صدها حديث است و چنانچه احاديث امامان معصوم را بر آنان اضافه كنيم، تعداد احاديث بشارت نبوى به هزاران حديث خواهد رسيد. چرا كه ائمه هدى آنچه براى ما نقل مىكنند از رسول خدا بيان مىكنند.
بر پايه احاديث، منطقه عمومى ظهور حضرت، شامل كشورهاى يمن، حجاز، ايران، عراق، منطقه شام و فلسطين، مصر و مغرب عربى است. سيمايى كه اين احاديث از اوضاع جهان و اوضاع منطقه ظهور در آن دوران ارائه مىكنند سيمايى كلى ست كه بسيارى از حوادث بزرگ را همراه با جزئيات آن در كنار نام اشخاص و مكان ها بيان نموده و من تلاش كرده ام تا تصوير شفاف دوران ظهور را به شكل دقيق و بهم پيوسته از ميان احاديث، استخراج و در دسترس عموم مسلمانان قرار دهم.
در اين فصل، ابتدا، نگاهى به فضاى عمومى عصر ظهور مىافكنيم:
احاديث ما بيانگر آن است كه ظهور حضرت مهدى (عليه السلام) پس از يك رشته حوادث مقدماتى منطقه اى و بين المللى از شهر مكه آغاز خواهد شد. در سطح منطقه ظهور، ابتدا دو دولت هوادار آن حضرت در ايران و يمن تشكيل مىگردد. ياوران ايرانى حضرت، دولت خود را سالها قبل از ظهور برپا مىكنند و پس از قرار گرفتن در يك جنگ طولانى، آن را با پيروزى به پايان مىبرند. اندكى قبل از ظهور، در بين ايرانيان دو شخصيت برجسته بر مسند قدرت تكيه مىزنند، يكى مردى خراسانى ست كه در قالب يك چهره سياسى و ديگرى شخصى به نام شعيب فرزند صالح كه در قالب يك چهره نظامى بروز مىكنند. ايرانيان به رهبرى آنان، نقش مهمى در حركتهاى ظهور حضرت بر عهده مىگيرند.
و اما ياران يمنى حضرت، نهضت خود را تنها چند ماه قبل از ظهور آغاز
مىكنند. به نظر مىرسد كه يمنىها علاوه بر آماده كردن مقدمات ظهور، در حوادث آن روز حجاز كه با خلأ سياسى روبرو خواهد بود ايفاى نقش خواهند كرد.
در حجاز، پادشاهى به نام عبد الله كه از خاندان معروف آن سرزمين است، به قتل مىرسد، او آخرين پادشاه سرزمين حجاز خواهد بود. در پى اين حادثه بر سر جانشينى او اختلافات فراوانى ايجاد مىشود. اين اختلافها به خلأ سياسى در منطقه حجاز منتهى گشته و تا ظهور حضرت ادامه مىيابد:
" آنگاه كه عبد الله بميرد، مردم در انتخاب جانشين او به توافق نرسند، اختلاف ها آغاز شود و اين اختلاف به خواست خداوند، تا ظهور مولايتان تداوم يابد. بطورى كه دوران سلطنتهاى طولانى به پايان رسد و عمر حكومت حاكمان به چند ماه و چند روز كاهش يابد. ابو بصير مىگويد: عرض كردم: آيا اين دوران طولانى خواهد بود؟ فرمود: هرگز. " پس از قتل عبد الله، اختلافها به درگيرى ميان قبائل حجاز تبديل مىگردد:
" از نشانه هاى ظهور، حادثه‌اى است كه بين مكه و مدينه رخ مىدهد. به امام عرض كردم حادثه چيست؟ فرمود: بر اثر تعصبهاى قبيله‌اى، ميان مكه و مدينه فلانى پانزده نفر از سران قبيله فلان را خواهد كشت ".
در حديثى از عبد الرحمان بن سيابة آمده است:
" امام صادق (عليه السلام) فرمود: چگونه خواهيد بود روزگارى كه شما را نه دسترسى به امامى هدايتگر باشد و نه دانشى روشنگر. در حالى كه گروهى از شما از گروه ديگر متنفر و گريزانيد. در آن آزمايش خوبان و مخلصان از ديگران شناخته شوند. جنگ و اختلاف بالا گيرد بطورى كه قدرت، در آغاز روز به دست كسى افتد و در پايان همان روز از او گرفته شده و به قتل رسد (1) ".
در همين حال نشانه هاى ظهور آشكار مىگردد و شايد بزرگترين نشانه، همان
نداى آسمانى است كه به نام حضرت در روز بيست و سوم ماه رمضان به گوش جهانيان مىرسد.
سيف پسر عميره چنين مىگويد:
" نزد منصور (خليفه عباسى) بودم. او بى مقدمه خطاب به من گفت: اى سيف بن عميره، به يقين منادى از آسمان ندا خواهد داد و نام مردى از فرزندان ابو طالب را خواهد خواند. گفتم: اى امير المؤمنين جانم فداى شما باد! آيا به اين سخن ايمان داريد؟ گفت: آرى، سوگند به كسى كه جانم در دست اوست، اين همان چيزى است كه به گوش خود شنيده ام.
گفتم: اى امير مؤمنان، اين حديث را پيش از اين نشنيده بودم.
گفت: اى سيف، آنچه شنيدى حق است. وقتى آن حادثه به وقوع پيوندد، نخستين كسانى كه نداى آسمانى را پاسخ دهند مائيم، چرا كه آن ندا، مردى از عموزادگان ما را مىطلبد!
گفتم: مردى از فرزندان فاطمه (عليها السلام)؟
گفت: آرى اى سيف. اگر اين سخن را از محمد بن على (امام محمد باقر (عليه السلام)) نشنيده بودم، اگر تمام مردم روى زمين هم برايم نقل مىكردند، نمىپذيرفتم. اما گوينده اين خبر، محمد بن على است " با اين نداى آسمانى، حضرت ارتباط با برخى از ياران خود را آغاز مىكند و پس از آن، در همه جاى عالم سخن از " مهدى موعود " بر زبانها جارى مىگردد. سينه ها مالامال از مهر و محبت او مىشود. دشمنان از ظهورش بيمناك و جستجو براى دستيابى به آن وجود مبارك را آغاز مىكنند.
ميان مردم شايع مىشود كه او در شهر مدينه است. حكومت حجاز يا نيروهاى خارجى، از سپاه سفيانى كه در سوريه مستقر است يارى مىطلبد تا شايد بتواند بر اوضاع داخلى مسلط شده و جنگهاى قبيله اى حجاز را پايان دهد.
سپاهيان سفيانى وارد مدينه مىشوند. آنها هر مرد هاشمى را كه مظنون به نظر برسد دستگير و زندانى و بسيارى از آنان و هوادارانشان را به قتل مىرسانند. بر
اساس روايت حماد، در اين حوادث، سفيانى، لشكر ويژه‌اى را براى تعقيب و بازداشت فرزندان زهرا (عليها السلام) گسيل مىكند. اين لشكر تمامى فرزندان آل محمد را شناسائى و روانه زندان كرده و به كوچك و بزرگ آنان ترحم نمىكند. مردى بدست اين لشكر ويژه كشته مىشود، اما حضرت به همراه شخصى به نام منصور، نگران و هراسان - همچون خروج موسى هنگام تعقيب فرعونيان - از مدينه خارج مىگردند، لشكر ويژه سفيانى در تعقيب آنان به تلاش خود ادامه مىدهد. اما حضرت به سلامت وارد مكه مىشود.
در شهر مكه حضرت فعاليت خود را بار ديگر آغاز و ارتباطات گسترده اى با ياران خود برقرار مىكند تا آنكه شب دهم محرم فرا مىرسد. شامگاهان پس از نماز عشا، نهضت مقدس آن حضرت از حرم شريف و از كنار بيت الله الحرام با صدور بيانيه‌اى براى اهالى مكه آغاز مىگردد. بلافاصله، دشمنان حضرت براى نابودى او وارد عمل مىشوند. اما ياران مهدى (عج) پيرامونش حلقه زده و بشدت از او محافظت مىكنند. پس از ساعاتى، ياران حضرت بر مسجد و بر شهر مكه مسلط مىشوند.
صبح روز دهم محرم، حضرت با صدور بيانيه‌اى به زبانهاى مختلف مردم عالم، جهانيان را به يارى خود دعوت مىكند. او در اين پيام اعلام مىكند كه مدتى در شهر مكه مىماند تا معجزه اى كه جد بزرگوارش حضرت محمد مصطفى (صلى الله عليه وآله) وعده داده عملى گردد. معجزه اى كه طى آن لشكرى از دشمنان حضرت كه به تعقيب او پرداخته و براى مقابله با وى رهسپار مكه هستند ناگهان ناپديد مىشوند گوئى كه زمين دهان گشوده و همه را يك جا بلعيده است! ديرى نمىپايد كه اين معجزه عملى مىگردد و سپاه سفيانى كه از مدينه بسوى مكه در حركت است، ناپديد مىشود!
" سپاه سفيانى چون به بيابانهاى مدينه رسد خداوند ناپديدشان سازد و اين حادثه همان است كه در كلام خداوند آمده است: اى كاش مىديدى كه آنان وحشت زده‌اند و راه گريزى (برايشان) نيست و از
جايى نزديك گرفته شوند (1) ".
هنگامى كه آنان به بيابان برسند، ناپديد گردند. كسانى كه پيشاپيش رفته‌اند، باز گردند تا از ماجرا باخبر شوند اما خود نيز به همان سرنوشت گرفتار شوند و آنان كه در پشت لشكر مىآيند، خود را به محل حادثه رسانند و آنان نيز به سرنوشت محتوم ديگران بپيوندند (2). " پس از اين معجزه، حضرت با سپاهى بيش از ده هزار نفر رهسپار مدينه مىشود و پس از نبردى كوتاه با نيروهاى دشمن، شهر را آزاد مىكند. با آزادى دو حرم شريف (مكه و مدينه) آزادى سرزمين حجاز و كنترل آن به پايان مىرسد، حضرت از مدينه به سوى عراق روان مىگردد. در اين مسير سپاه ايرانيان و مردم آن ديار به رهبرى مرد خراسانى و شعيب بن صالح به امام (عليه السلام) پيوسته و با آن حضرت بيعت مىكنند.
امام به سرزمين عراق وارد مىشود. ابتدا اوضاع داخلى را سامان مىبخشد.
سپس گروههاى باقيمانده از لشكر سفيانى را شكست داده و شورشيان متفرقى را كه در گوشه و كنار تلاش هاى بىثمرى عليه امام دارند، سركوب مىكند. آنگاه عراق را به عنوان مركز حكومت و شهر كوفه را پايتخت آن قرار مىدهد.
با اين اقدام حضرت، كشورهاى يمن، حجاز، ايران، عراق و دولتهاى خليج، يكپارچه تحت فرماندهى و رهبرى آن وجود مبارك قرار مىگيرد.
بر اساس برخى روايتها پس از فتح عراق، نخستين جنگ حضرت با ترك ها خواهد بود:
" اولين پرچمى كه براى جنگ برافراشته شود، جهت مقابله با تركان است كه به شكست آنان منتهى
گردد (1). " ترك در احاديث ما به تمام ساكنان مشرق زمين گفته شده است، از اين رو ممكن است منظور از اين گروه تركهاى عثمانى يا حتى روسها باشند.
سپس، حضرت سپاه بزرگ و مجهز خود را آماده كرده و به سوى قدس شريف حركت مىكند. سفيانى كه هنوز در دمشق مستقر است، در برابر حضرت موضع مىگيرد. سپاه امام در نزديك دمشق در منطقه اى به نام " مرج عذراء " فرود مىآيد.
سرانجام حضرت و سفيانى وارد گفتگو مىشوند. اما با توجه به حمايتهاى گسترده مردم شام از حضرت، سفيانى از موقعيت ضعيفى برخوردار است به طورى كه سفيانى بر اساس بعضى روايتها آماده واگذارى قدرت به حضرت مىگردد، ولى گروهى از يهوديان و روميان كه از حاميان پشت پرده سفيانى‌اند به همراه معاونانش وى را سرزنش كرده و از اين تصميم برحذر مىدارند. سرانجام سفيانى با بسيج تمام نيروهاى خود و حاميانش وارد نبردى سنگين و بزرگ با حضرت مىگردند. نبردى كه جبهه ساحلى آن از عكا در فلسطين تا انطاكيه در تركيه و جبهه داخلى آن از طبريه تا دمشق و قدس امتداد مىيابد.
اما در اين نبرد، خداوند، دشمنان حضرت را به خشم و غضب خود گرفتار و آن سپاه بزرگ و مجهز را به دست تواناى ياران مهدى موعود، تار و مار مىكند، به گونه اى كه اگر يكى از افراد دشمن، پشت سنگى مخفى گردد، سنگ به سخن مىآيد و مىگويد: اى مسلمان! اين يهودى پشت من پنهان شده، او را بكش!
با اين نصرت و يارى آشكار الهى، امام مهدى موعود (عج) پيروزمندانه بر قدس شريف وارد مىشود.
با شكست سنگين يهود و حاميانشان بدست حضرت، آتش خشم غربىهاى مسيحى شعله‌ور مىشود و آنها با سرعت عليه حضرت و مسلمانان اعلان جنگ مىكنند. اما خبر حادثه غير منتظره بزرگى، همه نقشه‌ها را، نقش بر آب مىسازد:
فرود حضرت عيسى مسيح از آسمان به زمين! اين واقعه كه يكى از نشانه هاى بزرگ عصر ظهور، براى جهانيان است، شادى و سرور همه مسلمانان و مسيحيان را فراهم مىآورد.
از احاديث ما مىتوان حدس زد كه احتمالا حضرت مسيح همان كسى است كه بين حضرت مهدى و غربىها ميانجيگرى مىكند تا قرارداد صلحى براى مدت هفت سال ميان طرفين بسته شود:
" بين شما و روميان چهار پيمان صلح بسته شود. چهارمين پيمان بدست مردى از فرزندان " هرقل " صورت گيرد و هفت سال پايدار ماند. مردى از قبيله عبد القيس به نام مستور فرزند غيلان از رسول خدا پرسيد: چه كسى در آن روز امام و پيشواى مردم خواهد بود؟ حضرت فرمود: مهدى از فرزندان من، مردى كه چهل ساله مىنمايد، چهره اى همچون ستاره درخشان، خالى بر گونه راست، دو عباى قطوانى (1) بر دوش و از جلوه و شكوهى همچون مردان بزرگ بنى اسرائيل برخوردار است، او گنجهاى زمين را بيرون كشد و شهرهاى شرك را آزاد سازد " (2) بر پايه احاديث، اين پيمان صلح پس از دو، سه يا هفت سال از طرف غربيها شكسته مىشود و شايد دليل آن وحشت فراوان آنها از موج عظيمى است كه مسيح (عليه السلام) در ميان غربى ها ايجاد مىكند، بگونه‌اى كه بسيارى از آنان پذيراى اسلام گشته و از هواداران امام زمان (عج) مىگردند. از همين رو اروپائيان پيمان صلح را
نقض كرده و با جمع آورى امكانات خود، در قالب يك ميليون نيروى نظامى، دست به هجوم غافلگيرانه و گسترده اى به منطقه شام و فلسطين مىزنند:
" آنان دست به مكر و حيله زنند و با هشتاد لشكر، هر لشكر مركب از دوازده هزار نفر به سوى شما آيند " (1).
در اين نبرد بزرگ، مسيح (عليه السلام) آشكارا موضع خود را در دفاع از مهدى موعود (عج) اعلام مىكند و پشت سر آن حضرت در قدس شريف به نماز مىايستد.
جنگ اروپائيان با حضرت در همان محورهاى جنگ قبلى حضرت با سفيانى و نبرد فتح قدس به وقوع مىپيوندد يعنى از عكا در فلسطين تا انطاكيه در تركيه و از دمشق تا قدس و مرج دابق. اما سرانجام شكست سنگين، نصيب روميان و فتح و پيروزى از آن مسلمانان مىگردد.
پس از اين پيروزى، دروازه هاى اروپا و غرب مسيحى به روى حضرت گشوده مىشود.
به نظر مىرسد كه پس از اين حوادث، مردم بسيارى از كشورهاى اروپائى با شورش عليه دولتهاى خود كه مخالف حضرت مسيح و حضرت مهديند، اقدام به تشكيل حكومتهائى با هوادارى از آن دو فرستاده خدا مىكنند.
بعد از فتح اروپا و فرمانروائى حضرت بر آن سرزمين و مسلمان شدن بيشتر مردم، مسيح (عليه السلام) رحلت مىكند و حضرت مهدى (عليه السلام) همراه مسلمانان بر پيكر او نماز مىگزارند. روايات مىگويند: امام (عليه السلام) مراسم دفن و نماز را آشكارا و در حضور مردم انجام مىدهد، تا همچون بار اول درباره‌اش سخن ناروا نگويند. سپس پيكر پاك او را در پارچه اى كه دستباف مادرش مريم صديقه (عليها السلام) است كفن نموده و در
جوار مزار شريف او در قدس و بر اساس روايتى ديگر، در جوار پيامبر خدا در مدينه به خاك مىسپارد.
پس از فتح جهان و تشكيل دولت واحد، امام (عليه السلام) جهت تحقق اهداف الهى در ميان ملت‌هاى مختلف دست به اقدامات گوناگون مىزند. او براى تعالى و شكوفائى زندگى مادى و تحقق رفاه همگان اقدام نموده و در گسترش فرهنگ و دانش، و بالا بردن سطح آگاهى دينى و دنيايى مردم مىكوشد.
طبق برخى روايات، نسبت دانشى كه آن حضرت بر علوم مردم مىافزايد، نسبت 25 به 2 است، يعنى اگر مردم تا آن زمان دو بخش از دانش را دارا باشند، 25 بخش ديگر را بر آن افزوده و در مجموع دانش بشر به 27 درجه ارتقاء مىيابد.
همچنين در زمان حضرت، ساكنان زمين به كرات ديگر آسمان راه مىيابند و حتى مرحله اى از درهاى عالم غيب به روى اين جهان مادى، گشوده مىشود، و افرادى از بهشت به زمين بازمىگردند تا براى مردم آيت و نشانه اى الهى باشند، علاوه بر آن شمارى از پيامبران و امامان (عليهم السلام) به زمين بازگشته و تا زمانى كه خداوند اراده كند، به حكمرانى مىپردازند.
* * در اين زمان جنبش دجال ملعون و فتنه و آشوب او كه يك حركت فريبنده و انحرافى ست آغاز مىگردد، او با بهره گيرى از پيشرفت رفاه و علومى كه در زمان امام (عليه السلام) صورت گرفته براى فريب پسران، دختران و زنان كه بيشترين پيروانش را تشكيل مىدهند، از ابزار و روش هاى مدرن شعبده استفاده مىكند.
دجال با بهره گيرى از نيرنگ هاى خود موجى از فتنه و آشوب در جهان بوجود مىآورد و بسيارى از مردم، فريبكارى هاى او را باور مىكنند، اما حضرت نيرنگ هاى وى را آشكار ساخته و به زندگى او و هوادارانش خاتمه مىدهد.
اين دورنمائى از آغاز حركت و انقلاب جهانى حضرت مهدى موعود (عليه السلام) بود.
اما آشكارترين حوادث و رويدادهاى قبل از ظهور چنين است:
ابتدا، فتنه اى بر امت اسلام وارد مىشود كه احاديث ما، آن را آخرين و سخت‌ترين فتنه توصيف مىكنند اين فتنه با ظهور امام (عليه السلام) بر طرف مىگردد.
نكته قابل توجه آن است كه ويژگيهاى كلى اين فتنه با توطئه سلطه غربى ها بر كشورهاى مسلمان و كشورهاى شرقى هم پيمان آنان در آغاز اين قرن، تطبيق مىكند، فتنه اى كه تمام كشورهاى اسلامى و اعضاء خانواده آنان را در برمىگيرد:
" هيچ خانه اى و هيچ مسلمانى از شر آن فتنه در امان نماند. " (1) ملت‌هاى كفرپيشه بر كشورهاى مسلمان هجوم مىآورند آنچنانكه گرسنگان آزمند بر سفره چرب و رنگين حمله مىكنند:
" به هنگام آن فتنه و آشوب، گروهى از غرب و گروهى از شرق وارد شده و سرنوشت امت مرا بدست گيرند. " (2) يعنى بر كشورهاى مسلمان حكومت كنند.
اين فتنه از سرزمين شام، سرزمينى كه دشمنان ما سلطه استعمارى سياه خويش را از آنجا آغاز نموده، و آن را كانون پرتو تمدن مىنامند، شروع مىشود و در پايان به فتنه اى تبديل مىگردد كه در احاديث ما به " فتنه فلسطين " معروف است، سرزمين شام در آن زمان به آب درون مشك تشبيه شده كه لحظه اى آرام و قرار ندارد:
" چون فتنه فلسطين برپا شود منطقه شام آشفته و بى قرار گردد، همچون آب درون مشك! سپس فتنه بر طرف شود در حالى كه شما اندك و پشيمانيد. " (3)
يعنى آنقدر به دست دشمنان و به دست يكديگر كشته مىشويد كه اندك مىشويد.
بر پايه احاديث در آن زمان، فرزندان مسلمانان چنان با فرهنگ اين فتنه آميخته و تربيت مىشوند كه فرهنگى جز فرهنگ فتنه گران را نمىشناسند. و حكومت هاى ستمگر با احكام كفر بر مسلمانان حكمرانى نموده و آنان را به فجيع‌ترين وضع شكنجه مىكنند.
در احاديث، بانيان اين فتنه، روميان (غربيها) و ترك ها كه ظاهرا مراد از آن روسها هستند، معرفى شده‌اند.
وقتى حوادث بزرگ سال ظهور رخ مىدهد، فتنه گران نيروهاى خود را در منطقه رمله فلسطين و در سمت انطاكيه در ساحل تركيه، سوريه و در سمت عربستان، در مرزهاى سوريه، عراق و تركيه مستقر مىكنند:
" زمانى كه روم و ترك (غرب و روسيه) عليه شما به پا خيزند و آنان با يكديگر نيز درگير شوند، جنگ و كشتار در جهان رو به افزايش رود، هواداران ترك ها، پيشروى كرده و در جزيرة العرب مستقر گردند و افراطيون غربى در منطقه رمله فلسطين موضع گيرند " (1).
بر اساس اين احاديث، آغاز ظهور آن بزرگوار از مشرق زمين خواهد بود:
" نقطه آغاز ظهور او از سوى مشرق است و چون آن هنگام فرا رسد، سفيانى خروج كند. " (2) يعنى، فراهم ساختن زمينه ظهور آن حضرت، به دست نژاد سلمان فارسى است. همانها كه به دارندگان پرچم هاى سياه معروفند و نهضت آنان به رهبرى مردى از قم برپا مىگردد:
" مردى از قم مردم را به حق دعوت كند. گروهى گرد او جمع شوند كه دلهاشان چون قطعه هاى آهن
استوار و پولادين و در برابر تندبادها و طوفانها استوارند. از نبرد، خسته و افسرده نشده و ترس و وحشت برايشان مفهومى ندارد. همواره بر خدا توكل كنند و فرجام نيكو از آن تقوا پيشگان است. " (1) آنان پس از قيام و نهضتشان، از دشمنان (ابرقدرتها) مىخواهند كه در امورشان دخالت نكنند ولى نمىپذيرند:
" حق را مىجويند، اما به آنان سپرده نمىشود، بار ديگر خواستار آن شوند، اما راه به جائى نبرند، با مشاهده اين وضع سلاح بر دوش گرفته، و به مبارزه روى آورند. آنگاه حقوقشان را به رسميت شناسند، اما اين بار، آنها نپذيرند، تا دست به قيام زنند. و پرچم نهضت را رها نكنند تا به دست صاحب شما (يعنى حضرت مهدى (عليه السلام)) بسپارند. كشته هاى آنان شهيدند (2). " به گفته روايات دو شخصيت موعود به نامهاى خراسانى كه فقيه يا رهبر سياسى است و شعيب بن صالح، جوانى گندم گون، با ريش كم پشت از اهالى رى، كه فرمانده نظامى است ظهور مىكنند و پرچم خود را به امام (عليه السلام) تسليم و در حركت ظهور حضرت، با سپاه او مشاركت كرده و شعيب بن صالح به فرماندهى كل نيروهاى حضرت منسوب مىشود.
همچنين روايات حركتى را به تصوير مىكشند كه در سوريه و توسط عثمان سفيانى آغاز مىشود. او از هواداران غرب و هم پيمان يهوديان است و تمام سوريه و اردن را تحت فرمان خود قرار مىدهد:
" خروج سفيانى حتمى است، اين خروج از آغاز تا پايان، پانزده ماه به طول انجامد. شش ماه آن را به جنگ و كشتار پردازد و وقتى پنج منطقه را به تصرف خود درآورد، تنها مىتواند نه ماه بر آن مناطق فرمانروائى كند، نه يك روز بيشتر! " (3)
طبق احاديث، مناطق پنجگانه علاوه بر سوريه و اردن، احتمالا لبنان را نيز در برگيرد، ولى وحدتى كه سفيانى ايجاد مىكند، وحدت نامباركى است كه هدف آن ايجاد يك خط دفاع عربى در برابر اسرائيل و پايگاهى براى مقابله با ايرانيانى است كه زمينه ساز حكومت حضرت مهدى (عليه السلام) هستند.
به همين خاطر سفيانى اقدام به اشغال عراق نموده و نيروهايش را وارد آن مىكند:
" او تعداد يكصد و سى هزار نيرو به طرف كوفه اعزام و در محلى بنام " روحاء " و " فاروق " مستقر سازد، سپس شصت هزار تن از آنان روانه كوفه شده و در محل مقبره حضرت هود (عليه السلام) در " نخيله " فرود آيند...
گويا من، سفيانى (يا همراه و يار او) را مىبينم كه ميان خانه هاى شما در كوفه است و منادى او بانگ برمىآورد كه هر كس سر يك شيعه على را بياورد هزار درهم جايزه دارد! در اين هنگام، همسايه به همسايه‌اش حمله‌ور شده و مىگويد او از شيعيان على است. " (1) منطقه حجاز به خاطر درگيريهاى داخلى از داشتن يك حكومت قدرتمند بى بهره مىشود. به همين خاطر سفيانى مأموريت مىيابد تا عازم حجاز شده و دولت ضعيف آنجا را تقويت نمايد تا آمادگى لازم براى سركوبى نهضت حضرت مهدى (عج) بدست آيد، چرا كه علامتهاى ظهور آن حضرت آشكار و زبانزد مردم مىشود و همه در انتظار نهضت رهائى بخش او چشم به راه حوادث مكه مىدوزند.
نيروهاى سفيانى وارد مدينه مىشوند و با دست زدن به يك رشته عمليات، موجب فساد و تباهى گسترده در شهر مىگردند.
" قيام قائم آل محمد (عج) از شهر مكه آغاز مىگردد " اين خبر به سرعت در تمام نقاط عالم منتشر مىشود. لشكر سفيانى بلافاصله به سمت مكه حركت مىكند، اما
معجزه اى كه پيامبر (صلى الله عليه وآله) در مورد سپاه سفيانى وعده داده، به وقوع مىپيوندد: سپاه او قبل از رسيدن به مكه در زمين فرو مىرود و نابود مىشود:
" پناهنده‌اى به خانه خدا پناه برد، آنگاه سپاهى به سوى او رهسپار شود، اما همين كه به بيابان مدينه رسند، در زمين فرو روند. " (1) سفيانى پس از تحمل دو شكست خود، يكى در عراق به دست ايرانى ها و يمنى ها، و ديگرى در حجاز بواسطه معجزه، عقب‌نشينى كرده و باقيمانده نيروهاى خود را داخل سرزمين شام جمع مىكند تا براى مقابله با پيشروى سپاه امام به طرف دمشق و قدس، آماده شود.
احاديث ما، نبرد ياران امام زمان (عج) با سپاه سفيانى را حماسه‌اى بزرگ توصيف مىكنند كه از عكا تا صور و انطاكيه در ساحل درياى مديترانه و از دمشق تا طبريه و قدس در جبهه داخلى امتداد دارد. در اين نبرد بزرگ، غضب الهى بر سفيانى و هم پيمانان يهودى و رومىاش (غربى ها) فرود آمده و پس از شكستى سخت و كوبنده، سفيانى اسير و كشته مىشود.
امام زمان (عليه السلام) به همراه مسلمانان وارد قدس مىگردد.
* * روايات از نهضت ديگرى خبر مىدهند كه زمينه ساز حكومت حضرت بوده و در يمن پديد مىآيد. رهبر آن نهضت مورد ستايش قرار گرفته و يارى او بر مسلمانان واجب شمرده شده است:
" هيچ پرچمى همچون پرچم يمانى هدايتگر نيست، پس از خروج او فروش سلاح به مردم حرام شود پس به يارى او بشتابيد، سرپيچى از او بر هيچ مسلمانى جايز نيست و هر كس چنين كند اهل آتش خواهد
بود، چرا كه او، مردم را بسوى حق و راه راست فرا خواند. " (1) يك حديث، از ورود نيروهاى يمنى به عراق خبر مىدهد كه جهت يارى ايرانيان در برابر نيروهاى سفيانى دست به كار مىشوند و ظاهرا سپاه يمانى در يارى حضرت (عليه السلام) در حجاز نيز نقش مهمى ايفاء مىكنند.
* * حضرت (عليه السلام) از كشور مصر بعنوان يك پايگاه مهم فرهنگى و تبليغى در سطح جهان بهره مىگيرد، ورود آن حضرت و يارانش به مصر چنين بيان شده است:
" آنگاه آنان (مهدى (عليه السلام) و يارانش) وارد مصر شوند و حضرت بر فراز منبر با مردم سخن گويد. زمين بر اثر عدل و داد رونق و نشاط تازه اى گيرد، و آسمان باران رحمت خود را فرو بارد، درختان بارور شده و زمين گياهانش را بروياند و زينت بخش ساكنان خود گردد، حيوانات وحشى بگونه‌اى در آرامش و امنيت بسر برند كه همچون حيوانات اهلى، همه جا آسوده به چرا پردازند. علم و دانش دل مردم با ايمان را چنان روشن كند كه هيچ مؤمنى از نظر علمى به برادر دينى‌اش نياز پيدا نكند. آرى، آن روز، اين آيه قرآن همه جا جلوه گر شود كه مىفرمايد " يغنى الله كلا من سعته " (خداوند همگان را از غناى بىكران خويش توانگر سازد) " (2) احاديث دوران ظهور مىگويند كه يهوديان در آخر الزمان روى زمين فتنه و فساد مىكنند و به طغيان و برترى جوئى كشيده مىشوند، همانطور كه خداوند در قرآن بيان نموده اما سرانجام به دست پرچمدارانى از خراسان نابود مىگردند:
" چيزى نمىتواند آنان را از تصميم خود بازگرداند تا آنكه درفش‌هاى خود را در ايلياء به اهتزاز درآورند. " (3) منظور از ايلياء، همان قدس است.
اين بار، شيعيان و ايرانيان هستند كه خداوند متعال آنان را عليه يهوديان برخواهد انگيخت:
" ما بندگان نيرومندى از خود را عليه شما برانگيزيم " (1).
شايد منظور اين باشد كه ايرانيان و شيعيان بخش قابل توجهى از سپاه حضرت (عج) را در فتح قدس تشكيل خواهند داد.
احاديث، جزئيات سركوب يهوديان را معين نكرده‌اند و نگفته‌اند كه اين حادثه در يك مرحله اتفاق خواهد افتاد يا در چند مرحله؟ قبل يا بعد از ظهور؟ ولى سرانجام كار يهوديان را چنين توصيف مىكنند كه نابودى آنان به دست تواناى حضرت و سپاهيانش در يك درگيرى شديد اتفاق مىافتد، و اين در زمانى ست كه " عثمان سفيانى " حاكم سرزمين شام، پيش مرگ يهوديان و رومى ها شده و در خط مقدم دفاعى آنها قرار گيرد.
بنا به نقل روايات، امام زمان (عليه السلام) نسخه هاى اصلى تورات را از درون غارى در انطاكيه و كوهى در فلسطين و درياچه طبريه بيرون مىآورد و با استناد به آن يهوديان را محكوم و نشانه ها و معجزاتى را براى آنان آشكار مىسازد. برخى از يهوديان كه پس از آزادى قدس زنده مانده‌اند، به حضرت ايمان مىآورند و كسانى كه ايمان نمىآورند از سرزمين هاى عربى اخراج مىگردند (2).
به طورى كه از احاديث برمىآيد، كمى قبل از ظهور حضرت، جنگى جهانى رخ مىدهد كه ريشه در منطقه شرق عالم دارد " جنگها در زمين فراوان شود " از بعضى احاديث چنين فهميده مىشود كه اين جنگ به صورت جنگهاى منطقه اى است و در سال ظهور اتفاق مىافتد و خسارتهاى آن نيز متوجه آمريكا و اروپا مىشود:
" آتش، در مغرب زمين همچون شعله‌اى كه از هيزم فراوان زبانه كشد، بالا رود " (1) " بين مردم شرق و غرب و حتى ميان مسلمانان ايجاد اختلاف شود، و مردم در اثر هراس و وحشتى كه دارند با رنج و گرفتارى سختى روبرو شوند " (2) همچنين روايات خبر مىدهند كه زيانهاى جانى اين جنگ كه با بيمارى طاعون، پيش از جنگ و بعد از آن همراه است، دو سوم ساكنان زمين را در برمىگيرد، اين خسارتها به شكل مستقيم گريبانگير مسلمانان نمىشود:
" حادثه ظهور، رخ ندهد مگر آنكه دو سوم مردم جهان از بين روند، پرسيديم: وقتى دو سوم مردم از بين روند چه كسى باقى مىماند؟ فرمود: آيا شما نمىخواهيد جزء يك سوم باقيمانده باشيد؟ " (3) پاره اى از روايات، اشاره دارند كه اين نبرد در چند مرحله انجام مىپذيرد، و آخرين مرحله آن بعد از ظهور حضرت مهدى (عليه السلام) و آزاد سازى حجاز و ورود حضرت به عراق خواهد بود.
البته آزاد نمودن حجاز مربوط به نابسامانى و خلأ سياسى و بحران حكومت آن ديار و حوادث ديگرى است كه مشروح آن در فصلهاى بعد خواهد آمد. انشاء الله * *
فتنه شرق و غرب عليه مسلمانان واژه " فتنه " در قرآن كريم و احاديث به دو معنى عام و خاص آمده است.
معنى عام آن عبارت از هر امتحان و آزمايشى است كه براى انسان پيش آيد، خواه از ناحيه خود انسان باشد يا از ناحيه شيطان و يا از سوى مردم و خواه انسان از امتحان، كامياب و روسفيد بيرون آيد و از گرفتارى برهد و يا در آن سقوط كند.
اما معنى خاص آن عبارت از حوادث و پيشامدهايى است كه مسلمانان را از زاويه اعتقادى در بوته امتحان قرار دهد. فتنه‌هائى كه پيامبر (صلى الله عليه وآله) نسبت به آن هشدار داده به همين معناست.
اصحاب پيامبر و تابعين (1) عليرغم اختلاف هاى اعتقادى، روايات متعددى نقل كرده‌اند كه بر اساس آن پيامبر اكرم (صلى الله عليه وآله) مردم را از فتنه ها و دسيسه‌هاى بعد از خود برحذر داشته است.
در ميان صحابه " حذيفة بن يمان " با احاديث مربوط به اين فتنه ها بيش از ديگران آشنا است، چرا كه او تمام سعى خود را به كار بست تا وقايع مربوط به آن را از رسول خدا سؤال كرده و ثبت و ضبط نمايد. به همين خاطر بسيارى از روايات
مربوط به " فتنه ها " توسط حذيفه از پيامبر خدا (صلى الله عليه وآله) يا از امير المؤمنين (عليه السلام) نقل شده است. حذيفه از اصحاب خاص امير المؤمنين نيز به حساب مىآمد. او مىگويد:
" تا روز قيامت هيچ گروه توطئه‌گرى نيست كه تعدادشان به سيصد تن برسد مگر آنكه اگر بخواهم نام سردستگان و نام پدران و محل سكونتشان را بيان كنم، همه اين اطلاعات، از آموخته‌هاى رسول خدا (صلى الله عليه وآله) به من است. " و مىگويد:
" اگر تمام آنچه را كه مىدانستم براى شما بازگو مىكردم، مرا تا شب مهلت نمىداديد " (1) يعنى مرا فورا مىكشتيد و منتظر تاريكى شب نمىشديد.
از اين حديث روشن مىشود كه مردم بعد از وفات پيامبر (صلى الله عليه وآله) گرفتار فتنه مىشوند.
توجه فراوان مسلمانان به احاديث فتنه ها، به جايى رسيد كه گاهى احاديث مربوط به حضرت مهدى (عليه السلام) را تحت الشعاع خود قرار داد، زيرا پيامبر خبر داده كه امت از فتنه رها نخواهد شد مگر بدست حضرت مهدى (عليه السلام). از اين رو نويسندگان كتابها و مجموعه هاى حديثى، فصلهايى را تحت عنوان " فتنه ها و جنگ هاى مهم " كه پيامبر از وقوع آنها خبر داده، تدوين نموده‌اند.
همچنانكه عده‌اى از راويان و دانشمندان اسلامى كتابهائى را به صورت مستقل در اين باره تأليف نموده و روايات مربوط به آن را گرد آورده‌اند.
تعداد اين فتنه ها در كلام پيامبر خدا (صلى الله عليه وآله)، متفاوت است. در بعضى پنج فتنه و در برخى چهار يا شش يا هفت و يا بيشتر ذكر شده است.
علت اين اختلاف، آن است كه حضرت، گاهى فتنه هاى داخلى را مىشمردند
و گاهى فتنه هاى خارجى را. يا آنكه فتنه ها را بر اساس تأثيرى كه بر مسلمانان مىگذارد توصيف مىكردند.
بررسى تعداد فتنه ها و يا انطباق آنها با تاريخ مسلمانان مهم نيست بلكه مهم، شناخت آخرين فتنه اى است كه همه معتقدند با ظهور حضرت مهدى (عليه السلام) آشكار خواهد شد. در احاديث، ويژگى هاى اين فتنه بسيار شبيه به توطئه اخير غربى ها است كه در ابتداى قرن حاضر دشوارى ها و مصيبت هاى بسيارى را بر ملل مسلمان وارد كرده است، چرا كه غربى ها در داخل سرزمين هاى اسلامى با ما جنگيده و بر ثروت و سرنوشت ما مسلط گشته‌اند و شرقى ها نيز در اين توطئه با آنان همكارى كرده و بخشى از سرزمين مسلمانان را تصرف و آثار اسلام را از آن محو ساخته و آن را تحت فرمانروائى خود درآورده‌اند.
اينها نمونه‌هايى از احاديث است:
از پيامبر اكرم (صلى الله عليه وآله) نقل شده كه فرمود: " چهار فتنه و آشوب بر امت من وارد شود كه در فتنه اول، خونها جارى و در دومى، خونها جارى و اموال پايمال و در فتنه سوم، خونها جارى، اموال پايمال و نواميس مردم هتك شوند. اما فتنه چهارم فتنه اى كور و كر و فراگير است و همچون كشتى گرفتار در درياى متلاطم راهى براى نجات آن ديده نشود و مردم پناهگاهى نيابند. آن فتنه از شام آغاز شود و عراق را فرا گيرد. سرتاسر جزيره را درهم كوبيده و بلا و گرفتارى، مردم را همچون پوست دباغى شده كند، هيچ كس نمى تواند بگويد:
بس كنيد و دست نگهداريد! اگر آن فتنه را از ناحيه اى بر طرف سازند از ناحيه اى ديگر سربرآورد " (1) و در روايتى آمده است:
" زمانى كه فتنه فلسطين رخ دهد، وضع شام همچون آب درون مشك آشفته شود و چون وقت پايانش فرا رسد، پايان پذيرد. در حالى كه شما جماعتى پشيمان و اندكيد. " (2)
و در روايتى ديگر مىگويد:
" آن فتنه و آشوب، شام را احاطه مىكند و عراق را در برمىگيرد، و جزيره را در هم مىكوبد. " (1) و در روايتى چنين آمده:
" آنگاه فتنه اى پديد آيد كه هر چه سخن از پايان آن رود ادامه يابد، هيچ خانه اى باقى نماند مگر آنكه فتنه داخل آن شود، و هيچ مسلمانى نماند مگر آنكه سيلى آن را بر صورت خود لمس كند تا آنكه مردى از خاندان من ظهور نمايد " (2) براى اين فتنه كه به گفته تمام احاديث، آخرين فتنه قبل از ظهور است، ويژگى هاى گوناگونى بيان شده كه توجه به آنها از اهميت خاصى برخوردار است:
اول: روايات فتنه قبل از ظهور در منابع شيعه و سنى به شكلى مطرح شده كه به آن " تواتر اجمالى " گفته مىشود. يعنى اگر چه الفاظ در اين روايتها با يكديگر متفاوتند اما همه آنها با وجود راويان متعدد، معنى و منظور واحدى را بيان مىكنند بطورى كه با كمى دقت و تأمل، اين اطمينان حاصل مىشود كه محتواى اين احاديث را پيامبر خدا (صلى الله عليه وآله) و اهل بيت وى (عليهم السلام) بيان فرموده‌اند.
دوم: اين فتنه، همه زواياى فرهنگى و اقتصادى مسلمانان را دربرمىگيرد تا جائى كه تمام چيزهاى حرام، حلال شمرده مىشود و در روايت ديگر مردم آن زمان به " صماء، عمياء " يعنى كر و كور توصيف شده‌اند، يعنى سخنى نمىشنوند تا بتوان با گفتگو آنها را از كارى دور كرد، و نمىبينند كه بين اين و آن فرق بگذارند، اين فتنه عمومى وارد هر خانه اى شده و بر شخصيت هر مسلمانى ضربه مىزند، و جامعه مسلمين را همچون كشتى گرفتار شده در طوفان دستخوش امواج شديد
حوادث مىكند. كسى در برابر خطر اين فتنه نسبت به دين خود و خانواده‌اش پناهگاهى نمىيابد و از جور فرمانروايان ستم پيشه و دار و دسته‌شان محل امنى باقى نمىماند!
سوم: نقطه شروع اين فتنه، منطقه شام است. به همين جهت دشمنان، آنجا را " مهد گسترش تمدن " مىنامند و سنگ بناى كشور اسرائيل را در آن ايجاد مىكنند.
در روايتى ديگر از عبارت " احاطه بر شام " استفاده شده يعنى اين فتنه ابتدا شام را در برمىگيرد و سپس به ديگر سرزمينهاى اسلامى كشيده مىشود.
روايتى ديگر نام " فتنه فلسطين " بر آن نهاده كه موج اين فتنه، بر ساكنان منطقه شام بيش از ديگران تأثيرگذار خواهد بود.
چهارم: اين فتنه مدت طولانى ادامه مىيابد و راه حلها برايش سودمند واقع نمىشود زيرا فتنه، فتنه اى است با ابعاد فرهنگى و عميق تر از آن كه از طريق ترميم و اصلاح، چاره‌جوئى شود. از سوى ديگر موج مقاومت مردم و موج دشمنى دشمنان سبب از هم گسيختن تمام راه هاى مسالمت‌آميز مىگردد.
چنان كه در روايت آمده:
" از ناحيه اى دست به كار اصلاح آن نشوند مگر آنكه از سوى ديگر گسسته شود ".
و در روايت ديگر آمده:
" از جانبى چاره جوئى نكنند مگر آنكه از سوى ديگر گسسته شود ".
معناى هر دو روايت يكى است، زيرا اين فتنه فقط با قيامى كه زمينه ساز حكومت حضرت مهدى (عليه السلام) است و سپس با ظهور آن حضرت ارواحنا فداه خاتمه خواهد يافت.
تعداد زيادى از روايات با صراحت بيان كرده‌اند كه آن فتنه، آخرين فتنه قبل از ظهور و متصل به ظهور حضرت است و برخى روايات آن را بطور واضح فتنه متصل
به ظهور معرفى نكرده‌اند، بلكه از آن بعنوان آخرين فتنه تعبير نموده‌اند، اما مشخصاتى كه برايش شمرده‌اند، همان ويژگيهاى فتنه متصل به ظهور حضرت است.
حال اگر اين دو گروه از احاديث را كنار هم قرار دهيم به خوبى روشن مىشود كه منظور احاديث گروه دوم نيز همان فتنه اى است كه در احاديث دسته اول بيان شده است.
فتنه قبل از ظهور با ويژگى هاى خاص خود، نه با فتنه ها و توطئه هاى داخلى سالهاى اوليه ظهور اسلام تطبيق مىكند و نه با حمله مغول‌ها و نه با جنگ هاى صليبى كه هجومهاى اوليه آن 900 سال قبل آغاز شد و فراز و نشيبهاى مختلفى را در بر داشت. آرى اين ويژگى ها تنها بر بخشى از هجوم غربى ها بر امت اسلام منطبق است كه در اين اواخر اتفاق افتاد و طى آن غربى ها توانستند با هجوم همه جانبه، نيروهاى نظامى خود را به سرزمينهاى اسلامى كشانده و به سرعت آنان را در يك فتنه و توطئه گرفتار نمايند و در قلب سرزمين هاى اسلامى، ريشه يهوديان هم پيمان خود را استوار سازند.
از پيامبر (صلى الله عليه وآله) روايت شده است كه فرمود:
" سوگند به آن كه جانم در دست اوست، بر امت من قومى فرمانروايى كنند كه اگر دم برآورند آنها را بكشند و اگر سكوت نمايند همه چيز آنها را مباح شمرند، اموالشان را از آن خود كرده و حرمت نواميس آنان را زير پا گذارند. خونشان را ريخته، و دلهاشان را مالامال از كينه و وحشت گردانند، آنان را پيوسته هراسان، پريشان و بيمناك بينى. در آن روزگار گروهى از مشرق و جمعى از مغرب وارد شوند و بر امت من فرمانروائى كنند، پس واى بر حال ضعيفان امت من از دست آن ستم پيشگان، و واى بر ستمگران از عذاب الهى، چرا كه آنها نه به كوچك رحم نمايند، و نه حرمت بزرگ و پير را نگاه دارند، و از هيچ كارى روى گردان
نيستند. اندامشان اندام آدميان، اما دلهاشان دلهاى شياطين است " (1) اين روايت از ارتباط دو جانبه استبداد داخلى و استعمار خارجى پرده برداشته و علت سلطه كفار شرق و غرب بر امت اسلامى را، تجاوز حكام داخلى بر ملتهاى مسلمان و وجود جو اختناق و سلب آزاديهاى آنان مىداند. زيرا رفتار ظالمانه، مردم را در صدد انتقامجوئى از حاكمان برمىآورد و درگيرى هاى داخلى، آنان را از مقابله با دشمن خارجى بازمىدارد، و در نتيجه دشمن فرصت را غنيمت شمرده، و به بهانه رها كردن آنان از چنگ فرمانروايان ستمگر، به سوى كشورهاى اسلامى لشكركشى مىكند. همچنانكه ناپلئون در جنگ با مصريان عمل كرد. وقتى كشتى هاى او به ساحل مصر نزديك شد نامه اى براى مصريان فرستاد و در آن اسلام را ستود و نسبت به آن اظهار علاقه و دوستى كرد و انگيزه آمدن خود را نجات مصريان از ستم پادشاهان اعلام نمود.
ناپلئون اين سياست حيله‌گرانه را بعد از اشغال مصر نيز همچنان ادامه داد، تا جائى كه با پوشيدن لباس مصرى، خود را مسلمان اعلام كرد و عيد ميلاد پيامبر (صلى الله عليه وآله) را جشن گرفت!
پس از آن كشورهاى انگليس، آمريكا و روسيه نيز شيوه هاى مشابهى را به كار گرفته و ادعا كردند كه آنها فقط به منظور آزاد سازى ملتهاى مسلمان مىآيند. آنان پيوسته جهت ادامه سلطه بر سرزمينهاى اسلامى و دخالت در سرنوشتشان اين ترفند را به كار مىبرند.
از پيامبر خدا (صلى الله عليه وآله) نقل شده كه فرمودند:
" فتنه ها ادامه يابد و افرادى در دوران فتنه و ستم متولد شوند كه جز آشوب چيزى نشناسند، و زمين
چنان آكنده از ستم شود كه هيچ كس جرأت نكند نام خدا را به زبان آورد. آنگاه خداوند مردى را از ذريه من برانگيزد، تا سرتاسر زمين را مهد عدل و داد گرداند، همان سان كه پيشينيان آن را از ظلم و جور آكنده بودند. " (1) اين حديث شريف بيانگر آن است كه فتنه و آشوب قبل از ظهور، در طول نسل هاى مختلف ادامه مىيابد، تا آنكه نسلى از مسلمانان متولد شوند كه هيچ انديشه اى جز انحراف از دين و هيچ سياستى جز جور و ستم در پيش نگيرند. و اين تعبير دقيقى از ترسيم فضاى فرهنگ سلطه است كه كودك مسلمان در سايه آن رشد مىكند و از فضاى تعاليم اسلامى و فرهنگ و عدالت آن چيزى نمىداند، مگر كسى كه خداوند وسيله هدايت و نگهدارى او را از انحراف فراهم سازد.
و معنى سخن پيامبر (صلى الله عليه وآله) كه فرمود: " زمين آن چنان از ستم و جور آكنده شود كه كسى قادر بر گفتن " الله " نباشد. " اين است كه قوانين ظالمانه و سياستهاى ستمگرانه، تمام زواياى زندگى مردم را دربرمىگيرد; بگونه‌اى كه كسى نمىتواند بگويد: ما مسلمانيم، پروردگار ما خداست و او دستور داده تا ستم و بيداد را نپذيريم.
از امير مؤمنان (عليه السلام) نقل شده كه فرمود:
" حكومت اهل بيت پيامبر شما در آخر الزمان است و برپائى آن نشانه‌هائى دارد، از جمله آنكه روميان و تركان، بى دليل بر شما بشورند، و نيروها عليه شما بسيج گردند و تركها با روميان به مخالفت برخيزند، و جنگ ها در زمين گسترش يابد. " (2) سخن امام (عليه السلام) بيانگر آن است كه فتنه روميها و تركها و يورش آنان عليه سرزمينهاى اسلامى، از نشانه هاى ظهور حضرت است.
امام در بيان نشانه هاى آخر الزمان از واژه هاى خاصى بهره گرفته است از جمله كلمه " استثارت ". كه تعبير دقيقى است، يعنى هجوم آنها بىمنطق و با هدف سلطه و استثمار سرزمين هاى اسلامى انجام مىشود.
و همچنين تعبير " ترك ها و روميها با هم اختلاف مىكنند " بدان معنى است كه آنها بر سر تقسيم نفوذ و ميزان سيطره بر كشورهاى اسلامى كشمكش مىكنند ولى در دشمنى مشتركشان با ما همچنان متحد مىمانند.
جمله ديگر حديث يعنى " جنگ و درگيرى در زمين فزونى يابد " است. چنان كه هم اكنون مىبينيم قاره‌اى نيست كه جنگ و ستيز در آن نباشد، و هيچ جنگى پايان نمىيابد، مگر اينكه جنگ ديگرى آغاز گردد، همه اينها ريشه در تحريك غربى ها دارد كه با حمايت و پشتيبانى يهوديان به اجرا درمىآيد. آرى آنان هر چه بتوانند آتش جنگ را شعله‌ورتر مىكنند.
از پيامبر اسلام (صلى الله عليه وآله) نقل شده كه فرمود:
" امت من توسط حاكمانش گرفتار بلايى سهمگين خواهد شد. بلايى كه نظير آن را كسى نشنيده است بگونه‌اى كه زمين پهناور بر آنان تنگ شود و چنان ظلم و جور فراگير گردد كه مؤمن جائى براى پناه بردن پيدا نكند تا آنكه خداوند مردى از خاندان مرا مبعوث و در زمين قسط و عدل را بگسترد، همانگونه كه از ظلم و جور پر شده است، ساكنان آسمان و زمين از وى خشنود گردند. در آن زمان، نه زمين گنجهاى درون خود را پنهان سازد و نه آسمان از بارش پى در پى باران رحمت خويش دريغ نمايد. " (1).
حذيفة بن يمان از قول رسول خدا (صلى الله عليه وآله) مىگويد:
" واى بر اين امت از پادشاهانى ستمگر! چگونه مسلمانها را مىكشند و آنها را از خانه و ديارشان آواره مىكنند، مگر كسى كه به اطاعتشان تن در دهد. در آن زمان مؤمن با تقوا به زبان، با آنان مدارا و به دل از
آنان گريزان است. و چون خداوند اراده فرمايد كه عزت اسلام را بازگرداند، پشت هر ستمگر ستيزه جو را خواهد شكست و اوضاع امت اسلامى را بعد از فساد اصلاح خواهد كرد كه او بر هر كارى اراده كند، قادر و تواناست.
اى حذيفه: اگر از عمر دنيا بيش از يك روز باقى نماند، خداوند آن را بقدرى طولانى گرداند تا مردى از خاندان من زمام امور را بدست گرفته و اسلام را پيروز گرداند. خداوند از وعده خود تخلف نمىكند و او بر هر چيزى تواناست " (1) آن حضرت در جايى ديگر مىفرمايد:
" به سرعت زمانى فرا رسد كه ملت‌ها را عليه شما فرا خوانند، همچون فراخواندن گرسنگان براى بلعيدن. در آن حال تعداد شما بسيار اما همچون كف روى سيلابيد. خداوند به يقين هيبت و شكوه شما را از دل دشمنانتان بردارد، و در اثر دل بستن به دنيا و بيزارى از مرگ، ضعف و سستى را به دل شما افكند. " (2) اينها روايات روشن و رسائى است كه نور نبوت از آنها جلوه گر است و حال و روز امت اسلام و دشمنان سلطه‌گرش را به تصوير مىكشد و مردم را به گشايش كار بوسيله ظهور حضرت مهدى (عليه السلام) بشارت مىدهد.
همچنين پيامبر (صلى الله عليه وآله) فرمود:
" مشركان، مسلمانان را به خدمت خويش گمارده و آنان را در شهرها به فروش رسانند، و هيچ كس بر اين كار ناپسند اعتراض نكند. اين بلا و آزمايش همچنان تداوم يابد تا همه نااميد، مأيوس و بدبين شده و تصور كنند كه گشايشى بر آنان نخواهد بود، در اين هنگام خداوند مردى از پاكان عترت من و از نيكان ذريه ام برانگيزد، مردى دادگستر، خجسته و پاك كه ذره اى (از دستورات اسلام) فروگذار نكند و خداوند دين، قرآن، اسلام و مسلمانان را به وسيله او عزيز و سربلند و شرك و مشركين را ذليل و زبون سازد، وى
پيوسته از خدا پروا دارد و در اجراى حكم او فريب خويشاوند را نخورد، سنگ روى سنگ نگذاشته، و عمارتى براى خويش بنا نكند و در زمان فرمانروايى خود بر كسى تازيانه نزند مگر جهت اجراى حد شرعى. خداوند متعال تمام سنت هاى غلط و نامشروع را بوسيله او محو و نابود ساخته و تمام فتنه ها را از بين برد، درهاى حق به وسيله او گشوده و درهاى باطل بوسيله او بسته شود. خداوند هر مسلمان دربندى را در هر كجا توسط او به ديارش بازگرداند. " (1) اين حديث فضائى دردناك از استضعاف، خريد و فروش و اسارت مسلمانان در ديگر سرزمين ها را ترسيم مىنمايد. و اين تصوير به مسلمانانى اختصاص ندارد كه با حقارت در خدمت مشركان و براى آنها كار مىكنند، بلكه نمايشگر فاجعه بزرگ خريد و فروش و اسارت و كوچاندن مسلمانان بدست مشركان عالم است!
اما همين روايت در اوج يأس و درماندگى مسلمانان، ظهور منجى عالم بشريت حضرت مهدى موعود ارواحنا فداه را بشارت مىدهد.
* *
نقش رومى ها در دوران ظهور منظور از روم در احاديث مربوط به آخر الزمان و ظهور حضرت مهدى (عليه السلام)، ملت‌هاى اروپا و به دنبال آن آمريكاست، چرا كه آمريكائى‌ها همان فرزندان و وارثان امپراطورى تاريخى روميانند كه در چند قرن اخير بدانجا مهاجرت كرده‌اند.
ممكن است گفته شود، روميانى كه خداوند در سوره روم از آنان سخن گفته و پيامبر (صلى الله عليه وآله) و پس از او مسلمانان با آنها پيكار نمودند، غير از اروپائيان امروزيند، چرا كه روميان آن زمان همان بيزانس ها بودند كه پايتختشان ابتدا شهر " رم " در ايتاليا و سپس شهر قسطنطنيه بود، تا آنكه مسلمانان حدود 500 سال پيش آن را فتح و به " اسلام بول " تغيير نام دادند كه مردم آن را استانبول تلفظ مىنمايند.
در پاسخ اين سخن بايد گفت: درست است كه روميان هنگام نزول قرآن و صدور احاديث همان طرفداران امپراطورى معروف روم يا بيزانس بودند. اما اروپائيان امروز، ملت و نژادى غير از آنها نبوده و نيستند. بلكه مىتوان گفت كه اينها تداوم بخش همان خطوط سياسى و فرهنگى و جزئى از آن امپراطورى سابقند.
ملت هاى فرانسه، بريتانيا، آلمان و چند كشور ديگر، از لحاظ فرهنگ، سياست و دين، از اجزاء حقيقى امپراطورى روم به حساب مىآيند به خصوص كه اين كشورها در آن زمان از مستعمرات امپراطورى روم شمرده مىشدند.
سرداران بيزانس و روم كه دو هزار سال در رم و قسطنطنيه حكومت كردند، همه از نژادهاى متعدد اروپائى بودند، حتى پس از الحاق يونان به امپراطورى، گاهى در ميان زمامداران روم، يونانيان نيز به چشم مىخوردند.
شايد به همين دليل است كه وقتى امپراطورى روم باستان به ضعف گرائيد و در قسطنطنيه و پيرامون آن محدود شد و در محاصره درياى خروشانى از ملتهاى مسلمان قرار گرفت، ساير كشورهاى اروپائى به ادعاى ميراث خواهى به پا خاستند، و شايد به همين دليل، لقب قيصر كه مخصوص پادشاهان امپراطورى روم بود در بسيارى از كشورهاى غربى از جمله آلمان، براى سران اين كشورها، به كار مىرفته است.
بايد توجه داشت كه اين گونه تغيير و تحول در امپراطورى ها و دولتها امرى طبيعى است، چرا كه ممكن است حكومت از منطقه اى به منطقه ديگر و از ملتى به ملت ديگر انتقال يابد، اما شالوده‌هاى اساسى و ويژگى هاى اصلى آن حكومت همچنان پابرجا بماند.
بنابراين، احاديث باارزشى كه از آينده روميان يا به تعبير عرب ها " بنى اصفر " (مو طلائى ها) خبر مىدهد، منظور فقط روميان بيزانس ايتاليائى تبار نيست تا ساير نژادها و قبائل فرنگى و اروپائيان چشم آبى را در بر نگيرد.
به همين دليل مسلمانان در كتابهاى تاريخى خود از اروپائيان گاهى به نام روم فرنگى نام برده‌اند اما در عين حال به همه آنها رومى گفته، و از آنان با كلمه رومى ها ياد كرده‌اند.
علاوه بر آن، از آيات 31 و 32 سوره روم، و آيات 12 و 21 سوره كهف و احاديث مربوط به آن كه از شرك رومى ها و پيروانشان سخن به ميان آورده چنين استفاده مىشود كه منظور از روميان در اين منابع، احزاب و ملت‌هائى است كه
ادعاى پيروى از حضرت مسيح (عليه السلام) را دارند. و روشن است كه رهبرى ملت هاى مسيحى در ابتدا به دست روميان ايتاليائى و قسطنطنيه اى بوده، و سپس به ساير ملت هاى غربى ارث رسيده است.
* * نام " روم " در بسيارى از احاديث زمان ظهور مطرح شده است. از جمله، احاديث فتنه روميان و تسلط آنها بر مسلمانان كه شرح آن در بخش قبلى كتاب گذشت.
روايات ديگرى درباره حركت كشتى هاى غربى به سواحل سرزمين هاى عربى، اندكى پيش از ظهور حضرت مهدى (عليه السلام)، وجود دارد.
از امام صادق (عليه السلام) نقل شده كه فرمودند:
" وقتى در سرزمين شام فتنه را مشاهده كنى، پس مرگ است و مردن، تا آنكه " مو زردها " روانه سرزمين هاى عربى گردند و حوادثى بين آنان رخ دهد. " (1) فتنه شام در احاديث ظهور، به درگيرهائى گفته مىشود كه پس از سيطره بيگانگان بر امت اسلامى، در منطقه شام روى مىدهد.
يعنى غربى هاى مو طلائى بخاطر پايدارى مردم، از تسلط بر منطقه پيرامون فلسطين ناتوان شده، به ناچار به دخالت مستقيم نظامى دست مىزنند، اين دخالت نظامى به زودى با مقاومت مسلمانان كشورهاى عربى مواجه مىشود.
از امير مؤمنان (عليه السلام) روايت شده كه فرمود:
" در سپيده دم ماه رمضان از مشرق ندا دهنده‌اى بانگ برآورد كه: اى اهل هدايت گردهم آييد. و پس از ناپديد شدن شفق از مغرب، ندا كننده اى بانگ زند كه: اى اهل باطل گردهم آييد... آنگاه روميان به ساحل
دريا نزديك غار اصحاب كهف روى آورند و خداوند جوانان اصحاب كهف را با سگشان از غار برانگيزد، بين آنها دو مرد وجود دارد بنام مليخا، وخملاها، آن دو، شاهد و تسليم اوامر حضرت قائم (عليه السلام) خواهند بود. " (1) شايد اين جنبش نظامى ادامه حركت گذشته و يا همان حركت باشد، و طبق روايت اين جريان نزديك زمان ظهور آن حضرت خواهد بود، چرا كه به دنبال نداى آسمانى در ماه رمضان حوادثى، پى در پى بوجود مىآيد و تا محرم ادامه مىيابد، ظهور آن بزرگوار در شب و روز دهم ماه محرم به وقوع خواهد پيوست.
به نظر مىرسد كه نيروهاى غربى آهنگ سرزمين شام كرده و در عكا و صور، و طبق بعضى روايات نزديك غار اصحاب كهف، يعنى در انطاكيه منطقه ساحلى بين سوريه و تركيه، فرود مىآيند.
درباره جوانان اصحاب كهف رواياتى وارد شده كه خداوند متعال آنان را در آخر الزمان ظاهر مىنمايد تا براى مردم علامت و نشانه اى باشد، آنها از اصحاب امام زمان (عج) خواهند بود. در فصل مربوط به ياران حضرت (عج) درباره آنها مطالبى خواهيم گفت.
حكمت ظاهر شدن آنان به هنگام فرود نيروهاى غربى و در آن برهه حساس، اين است كه نشانه اى خاص براى مسيحيان باشند، چرا كه طبق روايات، ياران حضرت مهدى، نسخه هاى اصلى تورات و انجيل را از غارى در انطاكيه بيرون آورده و به وسيله آن با رومى ها و يهوديان به بحث و گفتگو خواهند پرداخت.
احتمال دارد اين غار، همان غارى باشد كه امروز به نام اصحاب كهف معروف است و شايد هم غار ديگرى باشد.
در بعضى احاديث، از شورشيان روم نام برده شده كه در سال ظهور حضرت
مهدى (عليه السلام) در سرزمين رمله فرود مىآيند.
جابر جعفى از امام باقر (عليه السلام) نقل مىكند كه فرمود:
" به زودى شورشيان روم در رمله فرود آيند، اى جابر! در آن سال، در هر منطقه اى از غرب اختلاف فراوان بوجود آيد " (1) در اين رابطه، مطالبى كه از اهل بيت (عليهم السلام)، در تفسير آيات ابتداى سوره مباركه روم وارد شده قابل توجه است:
" الف، لام، ميم، روميان شكست خوردند، در نزديكترين سرزمين و آنان بعد از مغلوب شدن به زودى غالب مىگردند، در اندك سالى. امر و فرمان از آن خداوند است پيش (از غلبه) و پس از آن، و آن روز ايمان آورندگان، شاد مىگردند به يارى خداوند. او هر كس را بخواهد يارى فرمايد، و اوست عزيز و مهربان " (2) از امام باقر (عليه السلام) روايت شده كه آن حضرت " يارى خداوند نسبت به مؤمنين " در اين آيه را به ظهور حضرت مهدى (عليه السلام) تفسير نموده‌اند، و گويا خداوند آن حضرت را بر روميان پيروز مىگرداند. (3) روايات ديگر در اين زمينه، روايات مربوط به فرود حضرت عيسى (عليه السلام) و دعوت آن حضرت از مسيحيان به اسلام و پيروى از حضرت مهدى (عليه السلام) است كه در تفسير اين آيه شريفه وارد شده است:
" او (حضرت عيسى (عليه السلام)) نشانه اى از علامتهاى قيامت است كه شكى در آن نيست، از او اطاعت كنيد كه اين صراط مستقيم است. " (4)
" همه اهل كتاب قبل از وفات ايشان (حضرت عيسى (عليه السلام)) به او ايمان مىآورند، و او در روز رستاخيز گواه بر آنهاست " (1) يعنى آن بزرگوار يكى از علائم رستاخيز بوده و هنگامى كه خداوند او را فرود آورد، تمام مسيحيان و يهوديان به او ايمان آورده و خود و معجزه‌هايش را قبل از آنكه از دنيا رحلت كند، مىبينند و تصديق مىكنند.
در روايت آمده است كه حضرت عيسى (عليه السلام) در بحث خود با روميان به حضرت مهدى (عليه السلام) و معجزاتى كه خداوند در اختيارش نهاده استدلال مىكند. (2) آن حضرت در دگرگونى اوضاع سياسى و آگاه كردن ملتهاى غربى در مقابل حكومتهايشان، نقش مهمى خواهد داشت كه در جريان بازگشت مسيح بيان خواهيم كرد.
از جمله رواياتى كه به اين حوادث ارتباط دارد، احاديث مربوط به آتش بس ميان مسلمانان و روميان است كه حضرت مهدى، قرارداد عدم تجاوز با آنان امضاء مىكند. ظاهرا اين قرارداد بعد از نبرد بزرگ قدس بين سپاه حضرت و لشكريان سفيانى و بعد از پيروزى حضرت و ورودش به قدس و فرود حضرت عيسى (عليه السلام) واقع خواهد شد.
به نظر مىرسد كه حضرت مسيح (عليه السلام) در برقرارى پيمان صلح، نقش وساطت و ميانجىگرى را بر عهده دارد.
از پيامبر (صلى الله عليه وآله) نقل شده كه فرمود:
" اى عوف! پيش از رستاخيز شش حادثه را شماره كن... از جمله، فتنه اى كه خانه هيچ عربى خالى از
آن نخواهد ماند، و صلحى كه ميان شما و بنى اصفر (غربيها) برقرار خواهد شد، سپس با شما پيمان ‌شكنى كرده، و با هشتاد لشكر كه هر يك متشكل از 12 هزار سرباز است به شما حمله خواهند كرد. " (1) همچنين از آن حضرت روايت شده كه فرمودند:
" بين شما و روميان چهار پيمان صلح بسته شود، كه چهارمين آنها به دست مردى از خاندان هرقل است كه چند سال (دو سال) دوام خواهد يافت، در اين هنگام مردى از قبيله عبد القيس به نام سؤدد بن غيلان پرسيد: در آن روز پيشواى مردم كيست؟ حضرت فرمود: مهدى از فرزندانم. " (2) در برخى از روايات مدت پيمان نامه صلح هفت سال ذكر شده، اما غربى ها تنها پس از دو سال عهد شكنى نموده و پيمان خود را بر هم مىزنند و با سپاهى متشكل از هشتاد پرچم و نزديك به يك ميليون سرباز به مسلمانان حمله‌ور مىشوند و جنگى در سواحل فلسطين و سرزمين شام اتفاق مىافتد كه در پى آن حضرت رهسپار فتح اروپا و جهان غير مسلمان مىشود كه شرح آن در فصل " حركت ظهور " خواهد آمد.
از جمله احاديث ظهور، ارتباط سفيانى با روميان است كه هواداران سفيانى پس از شكست او به طرف كشور روم فرار كرده و توسط ياران حضرت مهدى (عليه السلام) تعقيب مىشوند.
از امام باقر (عليه السلام) نقل شده كه فرمودند:
" زمانى كه قائم (عليه السلام) قيام نمايد و سپاه خويش را به سوى بنى اميه (سفيانيان) گسيل دارد آنها به سوى روم گريزند، روميان به آنان گويند: تا به كيش ما درنيائيد شما را نپذيريم، آنها بپذيرند و روميان پناهشان
دهند. آنگاه ياران حضرت مهدى (عليه السلام) با روميان مواجه شوند، روميان تقاضاى صلح و امان نمايند، پيروان حضرت پاسخ دهند كه تا هم كيشان ما را آزاد نكنيد به شما امان نخواهيم داد، سپس آنها را آزاد نموده و به ياران حضرت تحويل دهند " (1) روايات ديگرى نيز وجود دارد كه نشان مىدهد فرهنگ سفيانى، فرهنگ غربى است، او ابتدا در منطقه روم بوده، سپس راهى منطقه شام مىگردد و حركت خود را از آنجا آغاز مىكند، چنان كه به بيان آن خواهيم پرداخت.
در كتاب غيبت طوسى (رحمه الله) ص 278 آمده است:
" سفيانى كه سركرده قوم است از كشور روم به حركت درآيد، در حالى كه صليب به گردن دارد. " (2) از جمله ديگر روايات، احاديث آزادى سرزمين روم توسط حضرت و اسلام آوردن روميان بدست او است، البته احتمال دارد اين امر به دنبال شكستن پيمان صلح و حمله نظامى رومى ها به ساحل فلسطين و سرزمين شام باشد كه به شكست آنها منجر خواهد شد. چنان كه ممكن است اين درگيرى سخت‌ترين نبرد روميان با حضرت مهدى (عليه السلام) باشد، نبردى كه در پى آن گرايشى بين ملتهاى اروپائى نسبت به اسلام پيدا مىشود.
و در برخى از روايات، آمده است كه:
" يكى از شهرهاى غربى با تكبير فتح گردد، با حضور هفتاد هزار مسلمان ". (3) بعيد نيست كه سقوط اين پايتخت غربى با تظاهرات غربى ها و تكبير آنان، در حالى كه حضرت مهدى (عليه السلام) و يارانش آنان را همراهى مىكنند، انجام شود.
از امام باقر (عليه السلام) روايت شده كه فرمودند:
" آن گاه اهل روم بدست مهدى (عليه السلام) اسلام آورده و حضرت براى آنان مسجدى بنا كند، سپس با جانشين قرار دادن يكى از يارانش در آنجا، بازگردد " (1) ظاهرا حضرت مسيح (عليه السلام) در خلال چند سالى كه بين امام (عليه السلام) و غرب پيمان صلح برقرار است، در تحول ملتهاى غربى تأثير بسزايى دارد و ظاهرا در اين برهه، او در غرب بسر مىبرد يا بيشترين حضورش در غرب است.
* *
نقش ترك ها در دوران ظهور به نظر مىرسد منظور از ترك‌ها در روايات جنبش خجسته ظهور حضرت، روس‌ها و ملت هاى اروپاى شرقى اطراف آنانند، آنها گرچه مسيحى و از لحاظ تاريخى از ملتهاى مستعمره امپراطورى روم بشمار مىروند، بطورى كه مدعى وراثت آنها نيز شده‌اند، و شاهان خود را مانند آلمان ها و ديگران، قيصر (سزار) ناميده‌اند اما اولا: از قبيله هاى مناطق گوناگون شرق و از نژاد آسيا - اروپا هستند كه در روايات و تاريخ " قبيله ها و ملتهاى ترك " ناميده شده‌اند، و اين نام علاوه بر تركهاى تركيه و ايران، شامل قبيله هاى تاتار، مغول، بلغارستان، روسيه و غير آنان نيز مىگردد.
ثانيا: مسيحيت، در بين آنها اصيل نبوده و بعدها به آن مناطق وارد شده و به صورت يك لايه سطحى درآمده و وضعى بدتر از ملت هاى اروپاى غربى مادى گرا و شرك آميز يافته است و شايد به همين دليل بود كه تسليم نظريه الحادى كمونيسم شده و در برابر نفوذ آن، مقاومت نكردند.
ثالثا: اگر چه برخى روايات مربوط به جنبش تركان عليه مسلمانان، بر يورش ترك هاى مغول به سرزمين ما در قرن هفتم هجرى منطبق است. اما برخى روايات، بيانگر جنبش آنان در حوادث ظهور حضرت مهدى (عليه السلام) است. و بيانگر همكارى
آنها با روميان عليه ما و اختلافشان با يكديگر است و اين ماجرا جز بر روسها منطبق نيست، و اگر ماجراى ظهور به درازا كشيده شود، بر وارثان دولت روس از اقوامى كه ريشه و تبار تركى دارند منطبق است.
اينك به چند نمونه از اين روايات كه نقش آنان را بيان مىكند، توجه كنيد:
الف: روايات مربوط به آخرين فتنه اى كه بدست آنها و روميان عليه مسلمانان به پا مىشود و شرح آن قبلا گذشت و آن را جز بر هجوم غربى ها و روس ها به سرزمين هاى اسلامى در اوايل اين قرن، نمىتوان تفسير كرد، فتنه اى كه پيوسته ادامه خواهد داشت تا خداوند آن را با حركت زمينه ساز ظهور حضرت، و سپس با ظهور مبارك او بر طرف مىسازد.
ب: روايات مربوط به جنگ سفيانى با ترك ها نيز از جمله اين روايات است.
من، روايتى كه دلالت بر جنگ سفيانى با ترك ها، در دمشق يا اطراف آن داشته باشد، نيافتم، اما روايات بسيارى به دست ما رسيده كه حاكى از درگيرى بزرگ سفيانى با آنان در قرقيسيا، واقع در مرز سوريه، عراق و تركيه است و علت آن درگيرى، كشمكشى ست كه بر سر گنجى كه در مجراى نهر فرات و يا نزديك آن كشف مىشود.
بعلاوه، شايد مراد از ترك ها، در اين نبرد، ترك هاى تركيه باشند نه روسها، ممكن است روسيه در جنگ با ترك ها بطور نهانى با سفيانى بوده و از او پشتيبانى كند كه در حوادث مربوط به سرزمين شام و حركت سفيانى به ذكر آن خواهيم پرداخت. انشاء الله ج: روايات مربوط به انقلاب آذربايجان در روياروئى با ترك ها است.
از امام صادق (عليه السلام) روايت شده كه فرمود:
" آذربايجان براى ما لازم است، چيزى در مقابل آن ياراى مقاومت ندارد و چون انقلاب گر ما قيام كند به
سوى او بشتابيد، اگر چه با چهار دست و پا رفتن روى برف باشد " (1) ممكن است از قول امام صادق (عليه السلام) كه فرمود " ناگزير از آذربايجان بوده و چيزى در مقابل آن ايستادگى نمىكند " چنين استفاده شود كه منظور جنبشى است هدايت گر كه در آذربايجان و يا توسط اهالى آن به پا خواهد شد كه بايد پس از آن، منتظر نشانه هاى ظهور بود. اما از روايت زير فهميده مىشود كه ممكن است اين ماجرا در روياروئى با روسها باشد:
از پيامبر (صلى الله عليه وآله) نقل شده كه فرمودند:
" دو خروج از طرف ترك ها رخ دهد كه در يكى آذربايجان ويران و در ديگرى كه در جزيره واقع شود.
عروسان حجله نشين، به وحشت افتند، در آن هنگام خداوند، مسلمانان را يارى نمايد. قربانى بزرگ خدا در ميان آنان خواهد بود " (2) اگر اين روايت را به تنهايى مورد بررسى قرار دهيم، مىتوان گفت كه شايد اين روايت مربوط به هجوم تركان مغول به سرزمينهاى اسلامى باشد، كه در نخستين مرحله آن، وقتى به آذربايجان رسيدند، آن را ويران ساختند، و سپس در فرات مسلمانان بر آنها پيروز گشتند و در چشمه جالوت و ساير اماكن، قربانى بزرگى در بين آنان بود.
اما اگر اين روايت را كنار روايت پيشين قرار دهيم، احتمال دارد كه منظور از ترك ها، روس ها باشند و نخستين هجوم آنها اشغال آذربايجان قبل و بعد از جنگ جهانى دوم باشد و هجوم دوم، هجوم به طرف " جزيره " است كه نام مكانى در حد فاصل بين عراق و سوريه نزديك منطقه قرقيسيا است. هجوم آنان به آن منطقه
هنگام خروج سفيانى است و مفهوم پيروز شدن مسلمانان در آن درگيرى پيروزى غير مستقيمى است كه با هلاكت دشمنان اسلام به دست خواهد آمد. در منطقه درگيرى قرقيسيا درفش و پرچم هدايت گرى يا پرچمى كه پيروزى مسلمانان را به همراه داشته باشد وجود ندارد و بشارت پيامبر و امامان (عليهم السلام)، بدين جهت است كه در اين كارزار، ستمگران با شمشيرهاى يكديگر به هلاكت مىرسند.
د: روايات مربوط به فرود ترك ها در منطقه " جزيره " و " فرات " است كه احتمالا مراد از ترك ها، روس ها هستند، زيرا فرود آنها همزمان با فرود روميان در منطقه رمله فلسطين و سواحل آن است.
قبلا اشاره كرديم كه قرقيسيا منطقه اى در نزديكى " جزيره " است كه به " ديار بكر " و " جزيره ربيعه " معروف است، و مفهوم كلمه " جزيره " كه در كتاب هاى تاريخى بيان شده، همين نقطه است، نه جزيرة العرب يا جزيره اى ديگر.
اين حادثه منافاتى با فرود تركان مغول در جزيره فرات در قرن هفتم هجرى ندارد، كه برخى آن را از جمله نشانه هاى ظهور حضرت به حساب آورده‌اند، زيرا نشانه ظهور، فرود و سپس نبرد آنان با سفيانى در منطقه قرقيسيا خواهد بود.
روايات آشوب گرى تركان مغول و هجوم آنان به سرزمين هاى اسلامى در زمره روايات مربوط به حوادث و پيش بينى ها و معجزات نبى اكرم (صلى الله عليه وآله) است كه مسلمانان از آن آگاه بوده و در صدر اسلام نقل مىكردند. در زمان حمله مغول ها و پس از آن، اين روايات بر سر زبانها افتاد، رواياتى كه فرو نشستن آشوب آنان و پيروزى مسلمانان را نيز نويد مىداد. بدون آنكه اشاره اى به ظهور حضرت مهدى (عليه السلام) داشته باشد.
اينك به نمونه اى از روايات مربوط به حمله مغول ها توجه كنيد:
از حضرت على (عليه السلام) نقل شده كه فرمود:
" گويا، قومى را مىبينم كه چهره هايشان همچون سپرهاى چكش خورده است، لباسهاى حرير و ديبا پوشيده و اسبهاى اصيل را يدك مىكشند، كشتار آنچنان زياد است كه مجروحان از روى بدن كشتگان عبور كنند، در آن كارزار تعداد فراريان از اسيران كمترند.
يكى از ياران عرض كرد: اى امير مؤمنان! از علم غيب سخن مىگوئى؟ حضرت خنديد و به آن مرد كه از قبيله بنى كلب بود فرمود: اى برادر كلبى اين علم غيب نيست، اين دانشى است كه از صاحب دانش (رسول الله) آموخته‌ام زيرا علم غيب تنها علم رستاخيز است و آنچه خداوند در اين آيه برشمرده، آنجا كه مىفرمايد: " اين خداوند است كه به زمان رستاخيز آگاهست و هم اوست كه باران را فرو فرستاده، و از آنچه درون رحم هاست خبر دارد و هيچ كس نمىداند كه پيمانه عمرش در كجا لبريز خواهد شد.. " (1) خدا از آنچه درون رحم است، پسر يا دختر، زشت يا زيبا، بخشنده يا بخيل، نيك بخت يا بدبخت باخبر است، او مىداند چه كسى هيزم آتش دوزخ و چه كسى در بهشت، همنشين پيامبران است، بنابراين علم غيبى كه جز خدا كسى از آن آگاه نيست همين است، و غير از آنچه گفته شد، علمى است كه خداوند به پيامبرش آموخت و پيامبر مرا بر آن آگاه ساخت و در حق من دعا فرمود، تا خدا آن را در دل من جايگزين و درونم را از آن سرشار سازد " (2) ه‍: دسته ديگر، روايات مربوط به جنگ حضرت مهدى (عليه السلام) با ترك ها است، از امام صادق (عليه السلام) روايت شده كه فرمود:
" نخستين سپاهى كه حضرت مهدى تدارك مىبيند به سوى ترك ها گسيل مىدارد و پس از شكست و به اسارت درآوردن آنها و به غنيمت گرفتن اموالشان راهى شام گرديده و آنجا را فتح مىنمايد " (3) منظور امام صادق (عليه السلام)، اولين لشكرى است كه حضرت آن را مجهز و اعزام
مىكند و خودش در آن شركت ندارد. در برخى روايات آمده كه حضرت پس از ورود به عراق و پس از چند جنگ جهت آزادى عراق و حجاز، سپاه خود را به طرف تركها اعزام مىكند.
احتمالا مراد از ترك ها در اين روايت، ترك هاى تركيه باشند اما اين احتمال هم هست كه منظور روس ها باشند كه سفيانى، در نبرد قرقيسيا با آنان وارد جنگ مىشود و هيچيك بر ديگرى غلبه نمىيابد تا اينكه نابودى آنان توسط حضرت مهدى (عليه السلام) صورت پذيرد.
و: دسته اى ديگر از اين احاديث، رواياتى است كه ويرانى سرزمين ترك ها را در اثر صاعقه و زلزله مىداند و شايد منظور، جنگ افزارهايى مثل موشك باشد كه ويران گرى آن مانند صاعقه و زلزله است.
ظاهرا اين حادثه، در پى نبرد آنان با حضرت مهدى (عليه السلام) است كه ويرانى گسترده اى در پى خواهد داشت، بطورى كه به نابودى و محو قدرت و شوكت آنان مىانجامد، زيرا در روايات ظهور، پس از اين حادثه، ديگر يادى از ترك ها به ميان نمىآيد، فقط بعد از دومين خروج آنان اين عبارت آمده " فلا ترك بعدها " يعنى ديگر از قدرت ترك ها اثرى بر جاى نخواهد ماند.
از اين رو احتمال فراوان دارد كه آنان همان روسها باشند، زيرا در روايات مربوط به ظهور چنين گفته اى در مورد هيچ ملت مسلمانى نيامده است.
* *
نقش يهوديان در دوران ظهور اگر به جز آيات ابتداى سوره " بنى اسرائيل " چيز ديگرى پيرامون نقش يهوديان در آخر الزمان و عصر ظهور در اختيار نداشتيم، همان آيات براى ما كافى بود، زيرا اين آيات در عين كوتاهى، بسيار رسا و گويا بوده و خلاصه اى از تاريخ را بيان كرده و به شكل معجزه آسا و با دقت تمام، آينده را روشن ساخته است.
در حالى كه علاوه بر اين آيه ها و آيات ديگر، روايات بسيارى وجود دارد كه بعضى مربوط به تفسير آيات، و برخى ديگر پيرامون وضع يهوديان در عصر ظهور حضرت مهدى (عليه السلام) است. ما پس از تفسير آيات به بيان آنها نيز خواهيم پرداخت.
وعده الهى بر نابودى يهود خداوند مىفرمايد:
" پاك و منزه است (خدائى) كه يك شب، بنده‌اش (محمد (صلى الله عليه وآله)) را از مسجد الحرام به مسجد اقصى سير داد. مسجدى كه مبارك كرديم (بركت داديم) پيرامونش را تا از نشانه هاى خود به او بنمايانيم.
بدرستى كه او شنوا و بيناست. و به موسى تورات داده و او را هدايت گر بنى اسرائيل كرديم (كه به آنها بگويد) تا غير از من سرپرستى نپذيرند. (بنى اسرائيل) اى فرزندان كسانى كه آنان را با نوح (در كشتى) سوار نموديم، نوح بنده اى شكرگزار بود " (1).
" ما در تورات به بنى اسرائيل اعلام نموديم كه شما (بنى اسرائيل) در زمين دو بار فساد خواهيد كرد و برترى طلبى و طغيان بزرگى خواهيد نمود " " پس چون زمان وعده (تحقق) اولين فساد فرا رسد بندگانى را از ناحيه خود كه توانمند و سخت جنگجويند عليه شما برانگيزيم كه در ميان خانه ها به جستجوى (شما) بپردازند و اين وعده اى قطعى و انجام شدنى است ".
" سپس پيروزى بر آنان را به شما بازگردانيم و شما را با ثروتها و پسران يارى نمائيم و تعداد شما را بيش از آنان قرار دهيم ".
" اگر خوبى كرديد، خوبى به خود نموده‌ايد و اگر بدى كرديد به خود بدى نموده‌ايد و چون وعده (كيفر طغيان) بار دوم فرا رسد، (مخالفانتان) چهره هاى شما را غم بار و سياه گردانند و وارد مسجد اقصى گردند همانگونه كه نخستين بار داخل شدند و بر آنچه دست يافتند به كلى نابود كنند. " " (اگر توبه كنيد) اميد است كه پروردگارتان بر شما ترحم كند و اگر (به فساد) بازگرديد ما نيز (به كيفر شما) بازمىگرديم و جهنم را براى كافران زندانى تنگ قرار داديم. " توضيح بخشهائى از آيات فوق چنين است، در آيه 4 فرمود:
" وقضينا إلى بني اسرائيل في الكتاب لتفسدن في الأرض مرتين ولتعلن علوا كبيرا ".
(ما در تورات به بنى اسرائيل اعلام كرديم كه شما در زمين دو بار فساد خواهيد كرد و برترى طلبى و طغيان بزرگى خواهيد نمود) يعنى ما در توراتى كه بر آنان فرستاديم حكم قطعى كرديم كه شما به زودى از راه راست منحرف شده و دو بار در جامعه فساد و تبهكارى مىكنيد، همچنانكه به زودى بر ديگران برترى جوئى و طغيان بزرگى خواهيد نمود.
" فإذا جاء وعد أولاهما بعثنا عليكم عبادا لنا أولى بأس شديد... " يعنى چون وقت مجازات شما بر نخستين فساد و تبهكاريتان رسيد، بندگانى كه منسوب به ما هستند به سويتان مىفرستيم، بندگانى با صلابت و سر سخت كه بر
سرتان فرود آيند.
" فجاسوا خلال الديار وكان وعدا مفعولا " اين جمله كنايه از سهولت فتح اول فلسطين به دست مسلمانان است، كه سپاه اسلام به جستجوى خانه به خانه بقاياى دشمنان يهودى خود مىپردازند و اين وعده اى قطعى است.
" ثم رددنا لكم الكرة عليهم وأمددناكم بأموال وبنين وجعلناكم أكثر نفيرا ".
سپس شما را بر مسلمانانى كه عليه شما برانگيختيم، پيروز گردانيم و به شما ثروت و فرزندانى عطا كنيم و از ياوران بيشترى برخوردار سازيم تا به كمك شما عليه آنان بستيزند.
" إن أحسنتم أحسنتم لأنفسكم وإن أسأتم فلها.. " و آنگاه وضع شما مدتى بدين گونه ادامه مىيابد و چنانچه توبه نموده و به شكرانه نعمت ثروت و اولادى كه به شما بخشيديم، نيك عمل نموديد به سود خودتان بوده و اگر به بدى و طغيان و خود بزرگ بينى پرداختيد فرجام بد آن، مربوط به خودتان خواهد بود.
" فإذا جاء وعد الاخرة ليسووءا وجوهكم وليدخلوا المسجد كما دخلوه أول مرة وليتبروا ما علوا تتبيرا " اما شما در آينده نه تنها عمل نيك انجام نمىدهيد بلكه به اعمال بد روى مىآوريد. ما شما را مهلت مىدهيم تا روزى كه وقت مجازات و كيفر شما بر دومين فسادتان فرا رسد، آنگاه بندگانى از سوى خراسان را كه به مراتب سخت تر از مرحله اول رفتار مىنمايند، بر شما مسلط مىكنيم تا آنچه را از آن بيمناك و گريزانيد بر شما تحميل كنند و چهره‌هايتان را غمبار و افسرده سازند. و فاتحانه وارد مسجد الاقصى گردند، همانطور كه در زمان تعقيب خانه به خانه شما در مرحله اول، وارد گرديده و برترى جوئى و فسادگرائى شما را از بين بردند.
" عسى ربكم أن يرحمكم وإن عدتم عدنا وجعلنا جهنم للكافرين حصيرا " شايد پروردگارتان شما را بعد از دومين كيفر با هدايت خويش مورد رحمت قرار دهد و چنانچه بعد از آن دوباره به انحراف و فساد روى آوريد، ما نيز مجازات شما را آغاز مىكنيم و شما را در تنگناى دنيوى قرار داده و در آخرت دوزخ را زندان و حصار شما گردانيم.
* * نخستين نتيجه اى كه از آيات مذكور گرفته مىشود آن است كه تاريخ يهود بعد از حضرت موسى در ايجاد فتنه و فساد در جامعه خلاصه مىشود، تا آنگاه كه مجازاتشان فرا رسد و خداوند افرادى را برانگيزد كه به سهولت بر آنان چيره شوند.
سپس خداوند بنا بر حكمت و مصلحت خود، يهوديان را بر آنان پيروز گرداند، و به آنها مال و اولاد فراوان دهد و يارى كنندگان آنها را در دنيا فزونى بخشد. اما يهوديان نه تنها از اين اموال و ياران در جهت صلاح استفاده نمىكنند بلكه براى بار دوم در زمين به فساد و فتنه روى مىآورند، البته اين بار علاوه بر فساد، گرفتار خوى تكبر و برترى طلبى شده و خود را بسيار بهتر و برتر از ساير مردم جهان مىپندارند. و زمانى كه لحظه كيفرشان فرا رسد خداوند بار ديگر آن قوم را بر يهود چيره ساخته، و مجازات شديدترى را در سه مرحله بر آنها فرو مىفرستد.
نتيجه دوم اين كه، گروهى كه خداوند بار اول بر ضد يهوديان برمىانگيزد، به آسانى بر آنها چيره مىشوند، آنگاه داخل مسجد الاقصى شده و به تعقيب خانه به خانه يهوديان مىپردازند، و نيروى نظامى آنها را متلاشى مىكنند.
آنگاه خداوند براى بار دوم آنها را به سراغ يهوديان مىفرستد و با وجود غلبه يهوديان بر آنها و زيادى ياران و هوادارانشان، ضربات شديدترى را در سه نوبت از
مسلمانان دريافت مىكنند، كه در اولين نوبت، چهره هاى پليد آنان را آشكار و آنها را رسوا ساخته و همانند نبرد سابق، فاتحانه وارد مسجد الاقصى مىشوند. و سپس خوى تكبر و برترى جوئى آنان را، درهم مىشكنند. اين نكته را از نظر ادبيات زبان عرب از حرف " لام " در سه جمله " ليسوؤا وجوهكم " و " ليدخلوا المسجد.... و ليتبروا " مىتوان فهميد.
حال، سؤال اساسى كه مفسران مطرح مىكنند اين است كه آيا اين دو نوع فساد كه در يكى از آنها حس خودخواهى وجود دارد، تمام شده و آن دو كيفر وعده داده شده بر آنان به وقوع پيوسته يا هنوز چنين حوادثى رخ نداده است؟
برخى از مفسران بر اين عقيده‌اند كه اين دو پيش بينى، عملى شده است، بدين ترتيب كه كيفر فتنه و فساد اول به دست " بخت النصر " و مجازات دوم بدست " تيتوس " رومى عملى شده و بعضى ديگر معتقدند كه هنوز آن دو كيفر رخ نداده است.
اما نظريه درست اين است كه: اولين كيفر در برابر نخستين فساد، در صدر اسلام، بدست مسلمانان انجام گرفت، اما وقتى مسلمانان از اسلام فاصله گرفتند، خداوند يهوديان را بر آنان چيره ساخت، و يهوديان بار ديگر در زمين فساد و طغيان نمودند و هرگاه كه مسلمانان دوباره به اسلام روى آورند زمان كيفر دوم فرا رسيده و به دست آنان انجام خواهد شد.
بر اساس همين تفسير، از امامان معصوم (عليهم السلام) رواياتى رسيده و قومى كه خداوند در مرحله دوم عليه يهوديان برمىانگيزد، به حضرت مهدى (عليه السلام) و ياران او تطبيق شده است. اين افراد، اهل قم بوده و خداوند آنها را قبل از ظهور حضرت برمىانگيزد.
در تفسير عياشى از امام باقر (عليه السلام) روايت شده كه حضرت بعد از آنكه آيه شريفه
" بعثنا عليكم عبادا لنا أولى بأس شديد " را قرائت نمود، فرمود:
" مراد از اين آيه حضرت قائم (عليه السلام) و ياران اويند كه نيرومند و باصلابت‌اند ".
و در تفسير نور الثقلين از امام صادق (عليه السلام) نقل شده كه حضرت در تفسير همين آيه شريفه فرمود:
" خداوند قومى را قبل از خروج حضرت قائم، برانگيزد كه به قاتلى از قاتلان آل محمد (صلى الله عليه وآله) دست نيابند، مگر اينكه او را به هلاكت رسانند. " و از امام صادق (عليه السلام) روايت شده كه وقتى آن حضرت اين آيه را قرائت فرمود، عرض كرديم " فدايت گرديم آنها چه كسانى هستند؟ امام سه بار فرمودند: به خدا سوگند اهل قم هستند. " (1) اين سه روايت از نظر مفهوم يكسان بوده و تعارضى بين آنها نيست، چرا كه اهل قم يعنى شيعيان ايران. روايت شده كه آنها با حضرت قيام كرده و ياريش خواهند كرد.
به نظر مىرسد كه مقاومت يهوديان در مقابل پيروان حضرت در چند نوبت انجام مىگيرد، تا آنكه امام مهدى (عليه السلام) ظهور كند و نابودى نهائى يهوديان به رهبرى وى و به دست با كفايت او (ارواحنا فداه) تحقق يابد.
از جمله مطالبى كه دلالت دارد دومين كيفر يهوديان بدست مسلمانان انجام خواهد گرفت، اين است كه قومى كه خداوند در هر دو مرحله عليه يهوديان برمىانگيزد، يك امت بوده و صفاتى كه براى آنان ياد شده و ويژگيهاى جنگ آنان با يهود جز بر مسلمانان تطبيق نمىكند. پس پادشاهان مصر، بابل، يونان، ايران، روم و ديگران كه در طول تاريخ بر يهوديان تسلط يافتند، هيچكدام با صفت " عبادا لنا "
(بندگان ما) كه در قرآن آمده، سازگارى ندارند، وانگهى بعد از كيفر اول يهوديان بر هيچيك از آنان چيره نگشتند. در حالى كه پس از مجازات اول يهوديان در صدر اسلام، بار ديگر يهوديان بر مسلمانان غلبه كردند، و خداوند آنها را با اموال و فرزندان يارى كرد، و طرفداران آنها را نيز با حمايت ابرقدرت ها بيش از ما قرار داد.
اينك آنها هستند كه در زمين فساد نموده، و بر ما و ساير ملت ها، برترى طلبى مىكنند و اين مجاهدان و كفر ستيزان اسلام هستند كه ضربات خود را بر پيكر آنها وارد ساخته و چهره آنان را در غم و اندوه فرو مىبرند.
با بررسى تاريخ يهود بعد از حضرت موسى (عليه السلام) روشن مىگردد كه فتنه‌گرى و فسادانگيزى در گذشته و حال يهود وجود داشته، اما برترى وعده داده شده آنها تنها در زمان ما بوجود آمده است و البته كيفر موعود خداوند نيز در پى آن خواهد آمد.
اين مطلب براى تمام كسانى كه از تاريخ يهود آگاهى دارند، كاملا واضح و آشكار است.
وعده خداوند به تسلط دائم بر يهود خداوند متعال در قرآن كريم مىفرمايد:
" آنگاه كه پروردگارت اعلام نمود كه حتما تا روز قيامت بر آنان (يهود) كسانى را برخواهد انگيخت كه پيوسته عذابى سخت بر آنها روا دارند، همانا پروردگار تو زود كيفر و (در عين حال) بسيار آمرزنده و مهربان است * و آنها (يهود) را روى زمين به صورت گروه‌هايى پراكنده كرديم، برخى از آنان نيكوكار و برخى ناصالحند و آنان را با خوشى و ناخوشى آزموديم، شايد كه (بسوى حق) باز گردند " (1).
معنى دو آيه شريفه اين است كه خداوند اعلان و مقدر فرموده كه در آينده،
افرادى را بر يهود مسلط مىگرداند كه تا روز رستاخيز آنان را به عذابى سخت گرفتار سازد. او خدائى است كه به سرعت كيفر مىدهد و بسيار آمرزنده و مهربان است.
از جمله مجازاتهاى خداوند درباره يهوديان اين است كه آنها را در زمين پراكنده و دسته دسته مىگرداند، گروهى از آنان نيكوكار و گروهى بدكارند و آنها را با خير و شر آزمايش مىكند شايد توبه نموده و هدايت شوند.
ما اجراى اين وعده الهى در كيفر يهود را، در تمام دورانهاى تاريخى آنان به استثناى دوران حكومت پيامبرانى چون موسى، يوشع، داود و سليمان (عليهم السلام) مشاهده مىكنيم و خداوند همواره اقوام و ملتهاى مختلفى را بر آنها مسلط گردانده كه آنان را به عذابى دردناك گرفتار نموده‌اند.
ممكن است گفته شود كه پادشاهان مصر، بابل، يونان، فارس، روم و ديگران بودند كه بر يهوديان تسلط يافته و آنان را مجازات سختى نمودند اما مسلمانان چنان رفتارى با آنها نكرده‌اند، بلكه تنها بر نيروهاى نظامى آنها پيروز گشتند و سپس زندگى در سايه دولت اسلامى را از آنان پذيرفتند، تا با برخوردارى از آزادى و حفظ حقوق خود در سايه قوانين اسلامى زندگى كرده و جزيه بپردازد.
اما پاسخ اين است كه معنى عذاب سخت اين نيست كه پيوسته آنها را كشته يا آواره و زندانى نمايند، آن چنان كه بيشتر حكومتهايى كه پيش از اسلام بر آنان تسلط يافتند، اين گونه عمل كردند، بلكه به اين معنى است كه آنها از لحاظ نظامى، سياسى، تسليم آن حكومتى مىگردند كه خداوند بر آنان مسلط ساخته است.
اگر چه مسلمانان در كيفر دادن يهوديان، از ديگران ملايم تر بودند، اما همان سيطره مسلمانان، مصداق تسلط بر يهوديان، و كيفر نمودن آنان است.
گاهى نيز گفته مىشود: تاريخ يهود تطبيق اين وعده خدا را بر آنها گواهى مىدهد ولى در يك و يا حداقل نيم قرن اخير، كسى كه آنان را مجازات و كيفر دهد
بر آنان مسلط نشده، بلكه آنان از سال 1936 ميلادى بدترين شكنجه ها را در فلسطين و ديگر مناطق به مسلمانان روا مىدارند اين قضيه را چگونه مىتوان تحليل نمود؟
پاسخ اين است كه: اين دوره از تاريخ زندگى يهوديان استثناست، زيرا اين همان دوره بازگشت قدرت آنهاست كه خداوند در سوره اسراء به آنان وعده فرموده است:
" سپس پيروزى شما را بر كسانى كه آنان را عليه شما برانگيختيم برگردانده و به شما اموال و فرزندانى عطا كرده، و شما را از يارانى بيش از تعداد آنان برخوردار سازيم تا با همكارى شما بر ضد آنها بستيزند " (1).
بنابراين، دوره مذكور خارج از وعده كلى تسلط بر آنهاست تا اينكه وقت كيفر و مجازات دوم بدست مسلمانان فرا رسد.
در اين زمينه رواياتى از ائمه (عليهم السلام) رسيده كه وعده سركوب مجدد يهود نيز بدست مسلمانان انجام مىپذيرد، صاحب مجمع البيان، در ارتباط با سركوب يهود در طغيان دوم آنان، اتفاق نظر مفسران را بيان كرده و مىگويد: مراد از آن نزد تمام مفسرين، امت پيامبر اسلام حضرت محمد (صلى الله عليه وآله) است، و همين معنى از امام باقر (عليه السلام) نقل شده، وعلى بن ابراهيم قمى، در تفسير خود آن را از ابى الجارود، از امام باقر (عليه السلام) بيان كرده است.
وعده خدا بر فرونشاندن آتش جنگ يهود خداى متعال در قرآن مجيد مىفرمايد:
" يهوديان گفتند دست خدا بسته است، دست هاى خودشان بسته باد. و به سزاى اين گفته از رحمت خدا دور باشند. بلكه دستهاى (قدرت) خدا گشوده است و هرگونه بخواهد انفاق مىكند. آنچه از ناحيه
پروردگار بر تو فرود آمده، بر سركشى و كفر بسيارى از آنان مىافزايد و ما ميان آنان تا روز رستاخيز، كينه و دشمنى انداختيم، و هر وقت آتش جنگى را برافروختند، خداوند آن را خاموش كرد، آنان در زمين راه فساد مىپيماند و خداوند فساد كنندگان را دوست ندارد " (1) اين وعده الهى بر فرو نشاندن آتش جنگ‌هايى است كه يهوديان مىافروزند.
خواه مستقيما خود آنان جنگ افروزى نمايند و يا ديگران را به جنگ تحريك كنند و اين وعده الهى بدليل لفظ " كلما اوقدوا " يعنى " هر وقت آتش افروزى نمايند " بدون استثناء است.
تاريخ گذشته و حال يهود گواهى مىدهد كه آنها همواره در پشت پرده بسيارى از آشوب ها و جنگ ها حضور داشته‌اند، اما خداوند با لطف و عنايت خويش وعده خود را نسبت به مسلمانان و بشريت تحقق بخشيده، و مكر و حيله يهود را باطل و نقشه‌هايشان را خنثى و آتش جنگ آنان را فرو نشانده است.
شايد بزرگترين آتش جنگ و آشوبى كه آنان عليه مسلمانان و جهانيان برافروخته‌اند، همين نبرد فعلى باشد كه جهت دامن زدن به آن، شرق و غرب را تحريك نموده و خودشان در فلسطين بطور مستقيم، و در اكثر كشورهاى جهان بطور غير مستقيم طرف درگيرى‌اند، و آنچه باقى مانده وعده خداوند است كه با فرو نشاندن اين جنگ تحقق مىيابد.
از آيه شريفه ياد شده چنين استفاده مىشود كه دشمنى و درگيرى داخلى خود آنها، يكى از الطاف الهى جهت فرو نشاندن آتش جنگ آنها است:
" و ما ميان آنان تا روز قيامت دشمنى و كينه توزى افكنديم و هرگاه آتش جنگى را برافروختند، خداوند آن را فرو نشاند. "
حال به رواياتى مىپردازيم كه از نقش يهود در عصر ظهور سخن مىگويند:
برخى از روايات عصر ظهور، مربوط به گرد آمدن يهوديان در فلسطين قبل از جنگى ست كه نابودى آنها را در پى دارد كه تفسيرى بر اين آيه شريفه است: "... به بنى اسرائيل گفتيم در زمين ساكن شويد و زمانى كه وعده آخرت فرا رسد شما را با همديگر مىآوريم " (1) چنان كه در تفسير نور الثقلين آمده يعنى شما را از هر ناحيه اى گردهم مىآوريم.
حديث ديگر درباره اجتماع و كارزار يهوديان در عكا است، از پيامبر (صلى الله عليه وآله) روايت شده كه فرمود:
" آيا شنيده‌ايد نام شهرى را كه بخشى از آن درون درياست؟ عرض كردند: آرى، فرمود: قيامت به پا نمىشود مگر آنكه هفتاد هزار تن از فرزندان اسحاق به اين شهر يورش برند. " (2) و از امير مؤمنان (عليه السلام) روايت شده است كه فرمود:
" در مصر منبرى را بنا نموده و دمشق را قطعا تخريب خواهم كرد و يهوديان را از شهرهاى عربى بيرون مىرانم و با عصايم عرب ها را به پيش مىبرم، راوى اين حديث (عبايه اسدى) مىگويد: پرسيدم اى امير مؤمنان، شما بگونه‌اى خبر مىدهيد كه به يقين پس از مردن زنده خواهيد شد؟ فرمود: هيهات اى عبايه كه متوجه نشدى! مردى از تبار من يعنى مهدى (عليه السلام) اين امر را بر عهده دارد. " (3) روايت اين نكته را مىفهماند كه يهوديان بر بسيارى از شهرهاى عرب تسلط و يا در آن حضور مؤثر خواهند داشت. ما پيرامون نبرد حضرت مهدى (عليه السلام) با سفيانى و يهوديان، در بيان حوادث سرزمين شام، و حوادث حركت ظهور، سخن خواهيم گفت.
از جمله رواياتى كه در ارتباط با يهوديان است، حديث كشف معبد توسط آنهاست، تعبير " كشف هيكل " (معبد) در شمار نشانه هاى ظهور آمده، كه ظاهرا كشف معبد حضرت سليمان (عليه السلام) است، از امير مؤمنان (عليه السلام) نقل شده كه فرمودند:
" ظهور آن حضرت نشانه ها و علاماتى دارد: نخست محاصره كوفه با كمين و پرتاب سنگ، و ايجاد شكاف و رخنه در زواياى كوچه هاى كوفه و تعطيلى مساجد به مدت چهل شب و كشف معبد و به اهتزاز در آمدن پرچمهايى گرداگرد مسجد بزرگ (مسجد الحرام) است. قاتل و مقتول در اين ماجرا، در آتش‌اند " (1) احتمال دارد كه آن معبد، يك اثر تاريخى غير از معبد حضرت سليمان بوده و يا در محل ديگرى غير از قدس باشد، چون عبارت " كشف معبد " بطور كلى مطرح شده و نامى از كاشف آن به ميان نيامده است.
بخش هاى اول اين روايت نشانگر حالت جنگ در كوفه است كه در روايات، گاهى از آن به عراق ياد مىشود، اما در اين جا به معنى همان شهر كوفه و محدوده آن و درهم كوبيدن شهر و ايجاد موانع دفاعى در گوشه و كنار آن است.
اما پرچم هاى گوناگون در اطراف مسجد الحرام، اشاره به درگيرى و كشمكش قبايل بر سر حكومت دارد كه اندكى پيش از ظهور حضرت پديد خواهد آمد و در اين زمينه روايات فراوانى وارد شده است.
دسته اى ديگر از احاديث، رواياتى است كه به معرفى افرادى مىپردازد كه خداوند بعد از فسادآفرينى و تكبرجويى يهوديان بر آنان مسلط مىگرداند، كه تعدادى از آنها در تفسير آيات قرآن مجيد گذشت، و برخى ديگر درباره ايران و شخصيتهاى ايرانى در زمان ظهور است، مانند حديث " پرچم هاى سياه " كه توسط راويان متعدد نقل شده و در آن چنين آمده است:
" درفش‌هاى سياه، از خراسان ظهور كنند. هيچ چيز قادر به بازگرداندن آنها نيست، تا سرانجام در قدس برافراشته شوند ".
روايات مربوط به بيرون آوردن تورات اصلى از غارى در انطاكيه و كوهى در شام و فلسطين و درياچه طبريه، توسط حضرت مهدى (عليه السلام) و استدلال آن حضرت بر يهوديان، بوسيله تورات نيز از جمله همين روايات است.
از پيامبر اسلام (صلى الله عليه وآله) روايت شده كه فرمود:
" تورات و انجيل را از سرزمينى كه انطاكيه ناميده مىشود بيرون آورد. " (1) و نيز از آن بزرگوار نقل شده كه فرمودند:
" صندوق مقدس را از غارى در انطاكيه و بخش‌هايى از تورات را از كوهى در شام بيرون آورده و به وسيله آن با يهوديان به استدلال پردازد و سرانجام بسيارى از آنها اسلام آورند. " (2) همچنين از پيامبر (صلى الله عليه وآله) نقل شده كه فرمود:
" صندوق مقدس از درياچه طبريه به وسيله او آشكار شود و آن را در حضورش در بيت المقدس قرار دهند و چون يهوديان آن را مشاهده نمايند، به جز اندكى بقيه ايمان آورند. " (3) تابوت سكينه يا صندوق مقدس، همان است كه در فرموده خداى متعال آمده است:
" پيامبرشان گفت: دليل و نشانه بر پادشاهى او (طالوت) اين است كه آن صندوق (صندوقى كه موسى را در آن به آب افكندند) كه در آن سكينه و آرامشى از جانب پروردگارتان و بازمانده‌اى از آنچه آل موسى و آل هارون باقى گذاشته‌اند، در حالى كه آن را فرشتگان حمل مىكنند به سوى شما خواهد آمد، به راستى در آن نشانه اى (از صداقت حاكميت طالوت) براى شماست چنانچه مؤمن باشيد. " (4)
در تفسير آيه آمده كه اين صندوق كه در آن ميراث پيامبران (عليهم السلام) وجود دارد، دليل و نشانه اى براى بنى اسرائيل است تا بدانند چه كسى شايستگى فرمانروائى دارد، از اين رو فرشتگان آن را آورده و از ميان جمعيت بنى اسرائيل عبور داده و آنگاه در پيش روى طالوت (عليه السلام) قرار مىدهند، سپس طالوت (عليه السلام) آن را به داوود و او به سليمان و او به وصى خود آصف بن برخيا تسليم مىكند، اما بنى اسرائيل بعد از وصى حضرت سليمان چون از ديگرى اطاعت مىكنند آن صندوق را از دست مىدهند.
و منظور از جمله " فيسلم كثير منهم " (بسيارى از آنان ايمان مىآورند) و يا " اسلمت إلا قليلا منهم " (بجز اندكى از آنان بقيه ايمان مىآورند) ممكن است كسانى باشند كه صندوق مقدس را مىبينند و يا كسانى كه حضرت مهدى (عليه السلام) بوسيله تورات اصلى با آنان استدلال مىنمايد و يا افرادى كه حضرت آنان را پس از آزاد سازى فلسطين در آنجا باقى مىگذارد.
در روايتى ديگر آمده كه تعداد سى هزار نفر از يهوديان به حضرت ايمان مىآورند كه نسبت به كل جمعيت آنان، رقم اندكى است.
از جمله روايت هاى مربوط به يهود، روايت هاى درگيرى حضرت و يارانش با يهوديان است. همچون حديث بيرون راندن آنان از جزيرة العرب توسط حضرت كه قبلا گذشت. اين اقدام حضرت با پيروزى بر يهوديان و بيرون راندن آنان از فلسطين به پايان مىرسد، علماء شيعه و سنى روايات مربوط به نبرد بزرگ حضرت مهدى (عليه السلام) با سفيانى را نقل كرده‌اند، نبردى كه از پشتيبانى يهوديان و روميان برخوردار است. اين نبرد در جبهه اى از انطاكيه تا عكا امتداد دارد، يعنى در طول ساحل سوريه، لبنان و فلسطين و از آنجا تا طبرستان، دمشق و قدس ادامه مىيابد.
شكست بزرگ وعده داده شده يهود در آنجا اتفاق مىافتد بگونه‌اى كه سنگ و
درخت به سخن مىآيند كه اى مسلمان! اين شخص يهودى است، او را بكش.
شرح اين مطلب در فصل نهضت ظهور حضرت مهدى (عليه السلام) (ارواحنا فداه) خواهد آمد.
حديث ديگر مربوط به نبرد " مرج عكا " است كه شايد جزئى از جنگ بزرگ پيشين باشد، هر چند احتمال آن هست كه جزئى از دومين نبرد حضرت مهدى (عليه السلام) با غربيها و پشتيبانان يهودى آنها باشد، كه پس از گذشت دو يا سه سال از آزادى فلسطين و شكست يهوديان و غربى ها به وقوع مىپيوندد.
به گفته روايات، حضرت مهدى (عليه السلام) پس از آن نبرد، پيمان صلح و عدم تجاوزى را به مدت 7 يا 10 سال با روم يعنى غربى ها منعقد مىكند كه ظاهرا حضرت عيسى (عليه السلام) ميانجى و واسطه آن پيمان است، اما آنان پس از دو يا سه سال پيمان شكنى نموده، و با هشتاد لشكر كه هر يك متشكل از 12 هزار تن مىباشد، به نبرد مىپردازند. در اين نبرد بزرگ، بسيارى از دشمنان خدا به هلاكت مىرسند تا جائى كه اين نبرد را به كشتار عظيم و ضيافت " مرج عكا " توصيف مىكنند، يعنى ضيافتى كه درندگان زمين و پرندگان آسمان از گوشت بدن ستمگران استفاده مىكنند.
از امام صادق (عليه السلام) نقل شده كه فرمود:
" شهر روم را با تكبير 70 هزار مسلمان مىگشايد، آنان شاهد اين كشتار عظيم و خوان گسترده خدا در مرج عكا خواهند بود. " (1) از جمله اين روايتها، احاديث مربوط به موقعيت نظامى شهر عكا در زمان ظهور حضرت است كه حضرت، آنجا را پايگاه دريائى براى فتح اروپا قرار مىدهد.
در روايات آمده است:
" آن حضرت تعداد چهار صد كشتى را در ساحل عكا تدارك ديده و با ياران خويش به سرزمين روميان روى آورده و آنجا را فتح مىنمايد " (1) ما در فصل حوادث نهضت ظهور حضرت مهدى (عليه السلام)، پيرامون اين حادثه بيشتر سخن خواهيم گفت.
نگاهى به تاريخ يهود در اين جا نگاهى گذرا مىاندازيم بر اوضاع كلى يهوديان از دوران حضرت موسى (عليه السلام) تا زمان پيامبر گرامى اسلام حضرت محمد (صلى الله عليه وآله). مطالب اين بخش با استناد بر دايرة المعارف " كتاب مقدس " از انتشارات " جامعه كنيسه هاى خاور نزديك " و كتاب " تاريخ يهود از زبان تورات " تأليف محمد عزت دروزه، آورده شده است.
تاريخ يهود در اين مدت به ده دوره تقسيم مىشود:
1 - دوره حضرت موسى و يوشع (عليهما السلام) 1270 ق. م 1130 ق. م 2 - دوره داوران 1130 ق. م 1025 ق. م 3 - دوره حضرت داود و سليمان (عليهما السلام) 1025 ق. م 931 ق. م 4 - دوره تجزيه و كشمكش هاى داخلى 931 ق. م 859 ق. م 5 - دوره تسلط آشوريان 859 ق. م 612 ق. م 6 - دوره تسلط بابليها 597 ق. م 539 ق. م 7 - دوره سلطه ايرانيان 539 ق. م 331 ق. م
8 - دوره تسلط يونانيها 331 ق. م 64 ق. م 9 - دوران تسلط روميان 64 ق. م 638. م 10 - دوران تسلط اسلام 638. م 1925. م * * دوران حضرت موسى و يوشع (عليهما السلام) حضرت موسى (عليه السلام)، يك صد و بيست سال زندگى كرد، از اين مدت، نزديك به سى سال در كاخ فرعون مصر، و ده سال نزد شعيب پيامبر (عليه السلام) در " قادش برنيع " واقع در انتهاى صحراى سينا از سمت فلسطين نزديك دره " عربه " سپرى كرد.
در تورات فعلى، تعداد افراد بنى اسرائيل (بجز كودكان) كه همراه موسى (عليه السلام) حركت كردند ششصد هزار مرد پياده اعلام شده (1). اما برخى تاريخ نگاران اين نظر را برمىگزينند كه خروج آنها از مصر در اوايل قرن سيزدهم قبل از ميلاد، يعنى حدود سال 1230 ق. م در زمان فرعون " منفتاح " بوده و حضرت موسى (عليه السلام) نيز در كوهى نزديك " قادش " بود و وصى او يوشع بن نون (عليه السلام) وى را در آنجا دفن و قبرش را پنهان ساخت. در حالى كه حضرت انواع آزار و اذيت را از بنى اسرائيل در زمان حيات و پس از مرگش تحمل نمود!
تورات، درباره او و هارون (عليهما السلام) مىگويد: " خدا به موسى گفت: در اين كوه بمير همانگونه كه برادرات هارون در كوه هور جان سپرد. زيرا شما دو تن به من خيانت ورزيديد، و مرا در كنار چشمه صحراى " مريبه قادش " در بيابان سينا تقديس نكرديد. پس براستى تو به سرزمينى كه من به بنى اسرائيل عطا كردم داخل نمىشوى ". (2)
و مىگويى: " يوشع بن نون وارد آنجا خواهد شد " (1) پس از موسى (عليه السلام) رهبرى بنى اسرائيل را وصى او يوشع بر عهده گرفت و آنها را به كرانه غربى رود اردن برد و فعاليت خود را از شهر " اريحا " آغاز نمود و 31 شهر از شهرها و آبادى هاى اطراف را كه هر يك داراى روستاهاى كشاورزى بودند، فتح نمود. ساكنين آن مناطق بت پرستان كنعانى بودند.
يوشع آن منطقه را ميان فرزندان بنى اسرائيل كه نسبت به يكديگر حسادت مىورزيدند، تقسيم نمود. فصل هاى 15 تا 19 از سفر يوشع، شهرها و شهركهاى منطقه را كه طبق برآورد خود 216 پارچه بودند، نام مىبرد.
يوشع (عليه السلام) حوالى سال 1130 ق. م در سن نزديك به يك صد و ده سالگى بدرود حيات گفت.
دوره داوران و سلطه فرمانروايان محلى رهبرى بنى اسرائيل پس از يوشع (عليه السلام) به داوران و قاضيان انتقال يافت، آنها شبيه خلفاء در ميان قبايل قريش بودند و پانزده تن از آنان به فرمانروائى رسيدند.
دوره داوران با دو ويژگى شناخته مىشود، اين دو ويژگى را پيوسته در طول تاريخ با بنى اسرائيل مشاهده مىنمائيم:
يكى انحراف آنان از خط پيامبران (عليهم السلام) و ديگرى تسلط افرادى از طرف خداوند كه عذاب دردناكى به آنان بچشانند، همچنانكه در قرآن بدان اشاره شده است.
در تورات از انحراف بنى اسرائيل بعد از يوشع (عليه السلام) چنين مىگويد: " (آنان) در ميان كنعانيان و حيثى ها و اموريها و فرزيها و حيوى ها و يبوسيها (2)، ساكن شده و دختران آنها را همسران خود
قرار داده و دختران خود را به پسران آنها داده و خدايان آنها را پرستيدند. " (1) و در فصل ديگر مىگويد: " نخستين كسى كه بر آنها سلطه يافت و آنها را به مدت هشت سال تحت فرمان خود درآورد " كوشان رشتعايم " فرمانرواى آرام در منطقه نهرين بود " (2).
" آن گاه بنى عمون و عمالقه بر آنها هجوم برده و بر شهر اريحا استيلاء يافتند " (3) " سپس يا بين فرمانرواى كنعان به مدت 10 سال در حاصور بر آنان مسلط شد " (4) " بعد از آن بنى عموم و فلسطينيان 18 سال آنان را به بردگى خود درآوردند. " (5) " و پس از آن فلسطينى ها آنها را كيفر نموده و مدت چهل سال بر آنان مسلط گشتند " (6).
فرمانروائى داوران پس از يوشع (عليه السلام) تا زمان صموئيل پيامبر (عليه السلام) ادامه يافت، همان پيامبرى كه خداوند متعال در قرآن وى را چنين ياد نموده است:
" آيا نديدى آن گروه بنى اسرائيل را كه پس از موسى از پيامبر خود درخواست كردند كه فرمانروائى براى ما برانگيز تا (به سركردگى او) در راه خدا جهاد كنيم پيامبرشان گفت: " آيا اگر جهاد بر شما فرض شود نافرمانى مىكنيد؟ گفتند: چگونه مىشود كه ما در راه خدا مبارزه نكنيم در حالى كه ما و فرزندانمان از ديارمان رانده شده‌ايم. اما چون جهاد بر آنان مقرر گرديد بجز اندكى همه روى گرداندند و خداوند از كردار ظالمان آگاه است. " (7) تاريخ نويسان اين دوره را حدود يك قرن يعنى از 1130 ق. م تا دوران طالوت و
داود (عليهما السلام) يعنى 1025 ق م تخمين مىزنند، ولى از سفر داوران در تورات مدت اين دوره بيش از اين مقدار فهميده مىشود.
دوره داوود و سليمان (عليهما السلام) دوران طالوت (شاول) را بخشى از دوران داود و سليمان (عليهما السلام) قرار داديم، زيرا او اگر چه پيامبر نبود اما فرمانروائى بود در خط انبياء. مورخين مدت فرمانروائى وى را پانزده سال از 1025 تا 1010 قبل از ميلاد ثبت كرده‌اند. پس از او داود و سليمان (عليهما السلام) از سال 1010 ق. م تا 931 ق. م يعنى سال وفات حضرت سليمان فرمانروائى كردند.
متأسفانه گردآورندگان تورات موجود، نسبت به حضرت موسى، داود و سليمان (عليهم السلام) ستم روا داشته و تهمتهاى بزرگ اخلاقى، سياسى و اعتقادى به آنان نسبت داده‌ا‌ند و بسيارى از تاريخ نويسان غربى مسيحى نيز از آنان پيروى نموده و مطالبى را هم بر گفته هاى آنان افزوده‌اند. و متأسفانه مسلمانانى كه پيرو فرهنگ غرب بودند نيز از اين گروه تبعيت كرده‌اند. درود و سلام خدا بر تمام پيام آوران الهى. ما در پيشگاه خداوند از كسانى كه نسبت به آن بزرگواران بهتان روا داشتند بيزارى مىجوئيم.
حضرت داود (عليه السلام) بنى اسرائيل را از ورطه بت‌پرستى و سلطه بت پرستان نجات داد و نفوذ دولت الهى خود را به مناطق مجاور خويش كشيد. و با ملتهايى كه تحت فرمانروائى او درآمدند به شايستگى رفتار كرد، بگونه‌اى كه خداوند متعال اين ويژگى داوود را در كتاب خود و از زبان پيامبرش حضرت محمد (صلى الله عليه وآله) ستوده است.
حضرت داوود (عليه السلام) تصميم گرفت در محل عبادت جدش ابراهيم (عليه السلام) در قدس و بر بلنداى كوه " مريا " مسجدى بنا كند اما آنجا خرمنگاه يكى از ساكنان قدس از
قبيله يبوسها به نام " ارونا " بود بطورى كه در تورات فعلى آمده، داوود (عليه السلام) آن قطعه زمين را به پنجاه شاقل نقره خريد، و مسجدى ساخت و در آن اقامه نماز كرد. در كنار آن حيواناتى براى خداوند قربانى مىشد. " (1) حضرت سليمان وارث سلطنت و فرمانروائى پدر بزرگوارش داوود (عليه السلام) گرديد و دولت او به همان گستردگى و عظمتى رسيد كه در قرآن و احاديث رسول گرامى اسلام (صلى الله عليه وآله) بيان شده است. سليمان مسجد پدرش داوود و جد اعلاى خود ابراهيم را به شكل باشكوهى بازسازى كرد. اين بنا به معبد سليمان (عليه السلام) معروف گشت!
دوره فرمانروائى حضرت سليمان (عليه السلام) دوره اى استثنائى در تاريخ انبياء (عليهم السلام) است. خداوند در اين دوره نمونه اى از امكانات شگفت آور و متنوع را كه مىتوانست در تسخير انسانها باشد ظاهر ساخت چرا كه ملتها موجوديت سياسى خود را به رهبرى پيامبران خدا و جانشينان آنان بر پا داشتند و توان خود را در طغيان و نبرد عليه يكديگر به كار نبردند. خداوند در قرآن مىفرمايد:
" اگر خداوند روزى را بر بندگانش گسترش مىداد، بى ترديد در زمين ستم و طغيان مىكردند، اما خداوند به مقدارى كه بخواهد، فرو مىفرستد، و او نسبت به بندگانش آگاه و بيناست " (2) حضرت سليمان (عليه السلام) طبق فرمايش قرآن، در حالى كه بر تخت خود نشسته بود جان به جان آفرين تسليم كرد. مورخان وفات او را در سال 931 ق. م مىدانند. با درگذشت حضرت سليمان انحراف در ميان بنى اسرائيل آغاز شد و دولت وى تجزيه گشت. سپس خداوند كسانى را بر بنى اسرائيل مسلط كرد تا آنان را به عذابى دردناك گرفتار سازد.
تورات فعلى پس از آنكه در سفر اول فرمانروايان، به سليمان (عليه السلام) افترا مىبندد كه او دست از بندگى خدا برداشته و به پرستش بتها پرداخت، مىگويد: " و به سليمان گفت: به خاطر آنكه پيمان مرا رعايت نكردى و دستورات مرا پاس نداشتى، ملك و مملكت را از دست تو گرفته و آن را جزء جزء مىگردانم. " (1) دوران تجزيه و كشمكش داخلى اختلاف هاى داخلى اسرائيليان تا آنجا پيش رفت كه از نيروهاى بت پرست باقى مانده پيرامون خود و نيز از فراعنه و آشوريان و بابليان عليه يكديگر يارى گرفتند.
يهوديان پس از درگذشت حضرت سليمان (عليه السلام) در شكيم (نابلس) گرد آمده و بيشتر آنان با " يربعام بن نباط " بيعت كردند. او از دشمنان حضرت سليمان در زمان حياتش بود و از دست آن حضرت به سوى فرعون مصر گريخته بود. و پس از وفات سليمان دوباره بازگشت و مورد استقبال يهوديان قرار گرفت و در ساحل غربى رود اردن دولتى به نام اسرائيل تأسيس كرد و پايتخت آن را شكيم يا سامره قرار داد. و تعداد اندكى از آنان با " رحبعام " پسر حضرت سليمان بيعت نموده و پايتخت خود را قدس قرار دادند و اين دولت به نام يهودا معروف گرديد.
اما آصف بن برخيا وصى حضرت سليمان كه خداوند او را در قرآن با جمله " عنده علم من الكتاب " (نزد او دانشى از كتاب بود) وصف نموده، از بنى اسرائيل جز تكذيب، بهره اى نبرد.
تورات بيان مىكند كه كفر و بت پرستى امرى آشكار در ميان پيروان يربعام بوده و مىگويد:
" او دو گوساله از طلا ساخته يكى را در قدس و ديگرى را در " دان " قرار داد و در كنار آنها حيواناتى را قربانى كرد و به مردم گفت: اين ها خدايان شما هستند كه از مصر شما را به سوى (شكيم) روانه ساختند، بنابراين در پيشگاه آنها قربانى كنيد و به طرف اورشليم نرويد. پس مردم خواسته او را پذيرفتند " (1) در كنار پرستش گوساله، يربعام آنان را به پرستش خدايانى ديگر، از جمله " عشتروت " خداى صيدونيها و " كموش " خداى مو آبى ها و " مكلوم " خداى عمونى ها، فرمان داد. (2) بعد از سه سال كشور يهودا به همين سرنوشت گرفتار شد و مردم به بت پرستى روى آوردند. (3) " شيشق " فرعون مصر فرصت را غنيمت شمرد و در سال 926 ق. م به منظور پشتيبانى از يربعام و پايان دادن به دولت پسر حضرت سليمان و طرفداران وى، طى هجومى قدس را اشغال نمود " و خزانه هاى خانه خدا و كاخ فرمانروا و حتى سپرهاى زرينى را كه حضرت سليمان (عليه السلام) ساخته بود با خود به غارت برد " (4) ظاهرا شرايط عمومى جامعه، فرعون مصر را براى تداوم سلطه خود يا سلطه هم پيمانش يربعام يارى نكرد بنابراين پس از عقب‌نشينى او، اين كشور كوچك اندكى از موجوديت خود را بازيافت ولى نبردها با يربعام همچنان ادامه يافت.
چنان كه " آرامى ها " نيز از ضعف دو دولت موجود در منطقه استفاده نموده و با هجوم به كشور يهودا پس از به اسارت درآوردن سرانشان، آنان را به سوى پايتخت
خود دمشق آورده و براى آنها جزيه و ماليات مقرر داشتند. اين ماجرا در زمان فرمانروايى آرامى ها يعنى ابن هدد (سال 879 - 843 ق. م) اتفاق افتاد. (1) سپس در زمان پادشاهى " آخاب بن عومرى " در سالهاى 874 - 853 ق. م بر كشور يربعام جزيه مقرر نموده و آن را تحت الحمايه خود قرار دادند.
همچنين تورات، نبرد فلسطينيها با عرب‌هائى را يادآور مىشود كه در اطراف " كوشسيين " از كشور يهودا در زمان فرمانروائى " يهورام " زندگى مىكردند. آنان قدس را اشغال نموده و بر اموال موجود در قصر فرمانروا استيلاء يافته و زنان و فرزندان وى را به اسارت درآوردند. (2) تورات مىگويد كه لشكر " آرامى ها " در بيت المقدس به نبرد پرداخته و سران آنجا را هلاك كردند و تمام گنجينه‌ها را برگرفته و به حزائيل پادشاه آرامى ها تقديم نمودند. (3) همچنين " يوآش " فرمانرواى اسرائيل بر كشور يهودا يورش برد و حصار شهر را ويران ساخت و تمام زر و سيم و ظروف موجود در خانه خدا و نيز خزانه هاى سلطان را به يغما برد. (4) اين كشمكش و تسلط كشورهاى مجاور بر يهوديان تا زمان اشغالگرى آشوريان، ادامه داشت!
دوره استيلاى آشوريان سلطه آشورى ها بر يهود، با هجوم شلمنصر سوم فرمانرواى آشوريان در سالهاى 859 ق. م تا 824 ق. م به كشور آرامى ها و قلمرو اسرائيل آغاز گرديد. بگونه‌اى كه تمام منطقه، تحت فرمان او و فرمانروايان آشورى پس از او در آمد. به نظر مىرسد كه در آن زمان كشور يهودا، بر خلاف كشور اسرائيل هوادار آشوريان بود. زيرا به گفته تورات فرمانرواى يهودا " آحاز بن يوثام " از فرمانرواى آشور " تغلث فلاسر " خواست كه دست به حمله اى عليه كشور اسرائيل و آرامى ها بزند. او اين درخواست را پذيرفت و در سال 732 ق. م دست به حمله زد. و جانشين او شلمنصر پنجم نيز كار او را دنبال كرد، اما هنگام محاصره شكيم (نابلس) يعنى پايتخت اسرائيل، درگذشت و جانشين وى " سرجون دوم " اشغال نابلس را به پايان برد و بر آن تسلط يافت. آشوريان در حمله بر اسرائيل اخراج يهوديان از آن مكان را مطرح و " تغلث فلاسر " تمامى آنان را اسير و به سرزمين خود بازگرداند و آشوريان را جايگزين آنها نمود. (1) پس از او " سلطان فقح " به تكميل آن نقشه پرداخت و بسيارى از بنى اسرائيل از جمله افراد شاخه " منسى " را به اسارت گرفت. (2) سرجون دوم، نزديك به سى هزار تن از يهوديان را به سوى حران و كرانه خابور و ميديا كوچ داد، و آرامى‌ها را جايگزين آنان نمود. (3) در دوران فرمانروائى حزقيا كه ظاهرا مىكوشيد با مصرى ها ارتباط برقرار كند،
كشور يهودا از سلطه آشوريها خارج گرديد. اما " سنحاريب " فرمانرواى آشور از اين ماجرا به خشم آمد و در حدود سال 701 ق. م براى تسلط بر كشور يهودا، دست به حمله زد و قدس را به تصرف خود درآورد و بر منطقه مسلط شد. و " حزقيا " تمام نقره هاى موجود در خانه خدا و خزانه هاى قصر فرمانروا را به وى تسليم كرد. " (1) اين آخرين هجوم آشوريان براى سيطره بر يهودا بود.
تورات فعلى علاوه بر پادشاهان قبلى آشور، از اسرحدون، و آشور بانيبال آخرين فرمانرواى آنها ياد كرده و مىگويد: اين دو، اقوامى را از آشور كوچانده و در سامره (نابلس) اسكان دادند. (2) دوران استيلاى بابليان نينوا، پايتخت آشوريان، در سال 612 ق. م بدست مادها و بابلى ها (كلدانيها) سقوط كرد و سرزمين آنها توسط اين دو نيروى جديد تقسيم شد. عراق و منطقه شام و فلسطين نصيب بابليان شد. بخت النصر مشهورترين فرمانرواى آنان، براى سيطره بر سرزمين شام و فلسطين دو بار، به آنها حمله كرد ابتدا در سال 597 ق. م و سپس به سال 586 ق. م.
او در نخستين هجوم، قدس را محاصره و فتح كرده و خزانه هاى قصر فرمانروا را از آن خود نمود، و شمار زيادى از يهوديان از جمله سلطان " يهوياكين " و مدافعان او را به اسارت درآورد، وصدقيا عموى يهوياكين را بر باقيمانده يهوديان گماشت و اسيران را در منطقه نيبور نزديك رود خابور در بابل اسكان داد. (3)
علت حمله دوم، كشمكش ميان بخت النصر و فرعون مصر براى نفوذ در منطقه فلسطين بود، فرعون فرمانروايان شام و فلسطين و از جمله صدقيا فرمانرواى قدس را بر هم پيمانى با خود و عليه بابليان تشويق كرد. آنان نيز پذيرفتند. او حمله خود را به منطقه آغاز كرد، اما بخت النصر به سرعت دست به هجومى ديگر زد كه منجر به شكست مصريان و تصرف تمام منطقه گرديد. لشكر بابليان وارد قدس شدند و معبد سليمان را به آتش كشيده و ويران كردند و خزانه هاى آن را به غارت بردند. خانه بزرگان يهود را نيز چنين كرده و قريب به 50 هزار تن از يهوديان را به اسارت گرفتند و فرزندان صدقيا را پيش روى او سر بريده و چشمهايش را از حدقه بيرون آوردند و سپس همراه با اسيران بردند، و بدين گونه كشور يهودا را منقرض ساختند. (1) دوران استيلاى ايرانيان كوروش فرمانرواى ايران، در سال 539 ق. م سرزمين بابل را اشغال و حكومت آن را سرنگون كرد و با حمله به منطقه شام و فلسطين آنجا را نيز فتح نمود و به اسراى بخت النصر و يهوديانى كه در بابل بسر مىبردند اجازه بازگشت به قدس و بازسازى معبد را صادر كرد و گنجهاى معبد را به آنان بازگرداند و " زر بابل " را بعنوان فرمانرواى آنان برگزيد. (2) حاكم يهودى منصوب كوروش، بازسازى معبد سليمان را آغاز نمود، اما اقوام مجاور از اين كار، به هراس افتاده و به كمبوجيه جانشين كوروش شكايت كردند، وى دستور داد از ادامه ساخت معبد جلوگيرى شود، اما مجددا " داراى اول "،
اجازه تكميل بنا را صادر كرد و ساختمان معبد در سال 515 ق. م به اتمام رسيد. (1) سلطه ايرانى ها بر يهوديان از سال 539 ق. م تا 331 ق. م ادامه يافت. در اين مدت، كوروش، كمبوجيه، داريوش اول (دارا)، خشايارشا، و اردشير (كه معاصر عزير پيامبر (عليه السلام) بود) و سپس داريوش دوم و اردشير دوم و سوم قدرت را بدست گرفتند.
داريوش سوم آخرين فرمانرواى ايرانى بود كه بدست اسكندر مقدونى از پاى درآمد. در تورات فعلى پيرامون بسيارى از اين فرمانروايان سخن گفته شده است.
دوران استيلاى يونانى ها اسكندر مقدونى به مصر و منطقه شام و فلسطين لشكركشى كرد و آن مناطق را فتح نمود. او هواداران ايرانى و قدرتهاى محلى را كه رو در روى وى ايستاده بودند در هم شكست و وارد قدس گرديد و آنجا را كه كاملا تحت فرمان خود درآورد.
سپس بسوى ايران رفت و در جنگى كه در " اربيل " شمال عراق رخ داد، داريوش سوم و لشكر او را نابود كرد و ايران را فتح نمود. بدين وسيله يهوديان از سال 331 ق. م تحت سيطره يونانى ها درآمدند.
پس از مرگ اسكندر، بين فرماندهان ارتش، بر سر امپراطورى بزرگ او كشمكش و اختلاف شد. پس از اين اختلاف كه بيست سال به طول انجاميد، بطالسه (منسوب به بطلميوس) در مصر، بر بيشتر بخش هاى آن، استيلا يافتند و سلوكى ها (منسوب به سلوكوس) در سوريه بر بخش‌هائى ديگر از آن مسلط شدند. سرانجام قدس در سال 312 ق. م تحت سيطره بطلميوسيان قرار گرفت. سپس انتيوكوس،
سلوكى سوم، در سال 198 ق. م قدس را از تصرف آنان خارج كرد اما بار ديگر بطالسه بر قدس غلبه كرده و تا فتح روم، يعنى سال 64 ق. م در آنجا ماندند.
تورات فعلى شش تن از بطالسه را به نام بطلميوس اول و دوم... تا آخر ياد كرده و مىگويد: بطلميوس اول روز شنبه داخل اورشليم شد و شمارى از يهوديان را دستگير و به مصر روانه كرد. (1) همچنين پنج تن از سلوكيها به نام هاى " انتيوكوس " اول و دوم... تا آخر را ياد نموده و مىگويد: چهارمين آنها به سال 175 ق. م تا 163 ق. م، به قدس لشكركشى كرد و تمام اشياء گرانبهاى معبد را به غارت برد و پس از دو سال ضربه بزرگى به قدس وارد كرد و آنچه داشت به يغما برد و خانه ها و ديوارهاى آن را ويران ساخت و زنان و كودكان را به اسارت درآورد و مجسمه خداى خود زفس (زئوس) را در معبد نصب و يهوديان را به پرستش آن فرمان داد، كه عده بسيارى پذيرفتند. اين در حالى بود كه در اثر جنبش يهوديان مكابى، در سال 168 ق. م، برخى از آنان به مخفيگاه‌ها و غارها پناه برده بودند. (2) اين جنبش، كه يهوديان به آن افتخار مىكنند، شباهت زيادى به جنگ گروهها و دسته‌هايى دارد كه يهوديان معتقد، عليه يونانيان بت پرست برپا كردند و در دوران مختلف پيروزى هاى محدودى بدست آوردند، جنبش مذكور تا سلطه روميان همچنان ادامه يافت.
دوره استيلاى روميان بومبى، فرمانرواى روم ابتدا در سال 64 ق. م با اشغال سوريه، آن را به امپراطورى روم ملحق نمود و در سال دوم، قدس را تصرف كرد و آن را تابع فرمانرواى رومى سوريه قرار داد.
در انجيل متى آمده است: در سال 39 ق. م قيصر روم، " اگوست هيروديس ادومى " را فرمانرواى يهوديان قرار داد و بناى معبد سليمان را به شكل وسيع و زيبا بازسازى كرد و در سال 4 ق. م درگذشت. (1) به گفته انجيل، پسر او " هيروديس دوم " از سال 4 ق. م تا سال 39 م، فرمانروائى كرد و حضرت مسيح (عليه السلام) در زمان او ديده به جهان گشود و او بود كه يحيى بن زكريا (عليهما السلام) را به قتل رساند و سر او را بر طبقى زرين، براى سالومه يكى از افراد بد كاره بنى اسرائيل هديه فرستاد. (2) انجيل ها و تاريخ نويسان، آشفتگى‌ها و آشوب‌هايى كه در عهد نرون به سالهاى 54 - 68 م در قدس و فلسطين به وقوع پيوسته و ماجراهايى كه ميان يهوديان و رومى ها و ميان خود يهوديها اتفاق افتاده را بيان مىكنند. " فسبسيان " قيصر روم، در سال 70 م فرزند خود " تيطس " را به عنوان فرمانرواى منطقه منصوب كرد. او به قدس يورش برد، يهوديان در آنجا تحصن كردند تا آنكه آذوقه‌شان تمام شد و ضعيف گرديدند، تيتوس ديوار شهر را خراب كرد و آن را به اشغال خود درآورد و با كشتن هزاران يهودى، خانه هاى آنها را ويران و معبد را درهم كوبيده و آن را به آتش كشيد و بگونه‌اى آن را از بين برد كه مردم حتى جاى آن را نيافتند. او باقيمانده مردم را به روم فرستاد.
مسعودى تاريخ نگار معروف مىگويد (1): در اين حمله شمار كشته هاى يهوديان و مسيحيان به سه هزار هزار يعنى سه ميليون تن رسيد كه ظاهرا در اين رقم مبالغه وجود دارد.
پس از اين حوادث، روميان با يهودى ها شدت عمل بيشترى نشان دادند و اوج آن، زمانى بود كه كنستانتين و قيصرهاى پس از وى، آئين خود را بر اساس اعتقاد به مسيحيت بنا نهاده و يهوديان را مورد آزار و اذيت قرار دادند و از همين رو يهوديان، جنگ كسرى با روميان و شكست روم را در سال 620 م يعنى دوران ظهور پيامبر اسلام (صلى الله عليه وآله)، مژده دادند و يهوديان حجاز خوشحال شده و براى مسلمانان آرزوى پيروزى كردند، پس خداوند آيه اى بر پيامبر نازل كرد كه مىفرمايد:
" الف، لام، ميم، روميان مغلوب شدند در نزديكترين سرزمين (به حجاز) و آنان پس از مغلوب شدنشان به زودى غالب مىگردند، در چند سال آينده. فرجام كار در گذشته و آينده از آن خداست و آن روز ايمان آورندگان شاد مىگردند. خدا هر كسى را بخواهد يارى مىكند و اوست غالب و مهربان " (2) به گفته مورخان، پس از پيروزى ايرانيان، يهودى ها، شمار زيادى از اسراى مسيحى رومى را كه بالغ بر 90 هزار نفر مىشدند از ايرانيان، خريدارى كرده و آنها را سر بريدند!
پس از چند سال كه هراكليوس بر ايرانيان پيروز شد، يهوديان را مجازات و باقيمانده آنها را از قدس اخراج و اين شهر را بر يهوديان ممنوع الورود كرد. به همين علت روميان با عمر بن خطاب شرط كردند كه هيچ يهودى در قدس اقامت نكند.
عمر پذيرفت و آن را در عهد نامه صلح نوشت (3).
اين واقعه در سال 638 م يعنى سال 17 هجرى اتفاق افتاد و قدس و فلسطين از آن پس جزء دولت اسلامى محسوب شد و اين وضعيت تا سال 1343 ه‍ ق 1925 م، يعنى وقتى كه حكومت عثمانى به دست غربى ها سقوط كرد، ادامه داشت.
* * اين نگاه گذرا به تاريخ يهود، امور متعددى را براى ما روشن مىكند از جمله تفسير آيات سوره اسراء پيرامون يهوديان كه فرمود " شما دو بار در زمين فساد مىكنيد " يكى از اين دو فساد مربوط به پيش از بعثت پيامبر (صلى الله عليه وآله) و ديگرى مربوط به پس از آن است و اين تنها تقسيم بندى مناسب، درباره تبهكارى هاى فراوان يهود است كه سراسر تاريخ آنان را پوشانده است.
مراد از اين جمله خداوند كه مىفرمايد: " بندگانى از خود را كه پر صلابت هستند عليه شما (يهوديان) برانگيزيم " (1) مسلمانان هستند، چرا كه خداوند در صدر اسلام مسلمانان را بر آنان مسلط ساخت. بگونه‌اى كه درون خانه‌هاى آنها به جستجويشان پرداخته و سرانجام وارد مسجد الاقصى شدند.
اما وقتى مسلمانان از اسلام فاصله گرفتند، خداوند قدرت يهود را به آنها بازگرداند و آنان را به وسيله اموال و فرزندان يارى رساند و طرفداران آنها را بيش از ما قرار داد.
اما بار ديگر در نهضت زمينه ساز حكومت حضرت مهدى (عليه السلام) و حركت ظهور آن بزرگوار، خداوند، مسلمانان را بر آنها مسلط خواهد ساخت. ما در تاريخ، غير از مسلمانان قومى را نمىيابيم كه خداوند، ابتدا آنها را بر يهود چيره ساخته، سپس يهود را بر آنها مسلط كرده باشد.
اما برترى جوئى يهوديان، بر ملتها كه در روايت از آن خبر داده شده، تنها يك بار اتفاق مىافتد نه دو بار، كه آن هم همزمان با دومين فتنه‌گرى يهود و يا نتيجه آن است.
اين برترى طلبى را در هيچ دوره اى از تاريخ يهود بجز دوره پس از جنگ جهانى دوم نمىتوان ديد.
پس امروز، به حكم صريح قرآن، يهوديان در مرحله دوم تبهكارى و برترى جوئى بزرگ خود هستند. و ما در آغاز سلطه الهى خويش بر يهود و رسوا شدن چهره كريه آنان قرار داريم. تا زمانى كه خداوند، فتح و پيروزى را به ما عنايت نموده و قبل از ظهور حضرت و يا همراه آن حضرت، همچون نياكان خود، وارد مسجد اقصى شويم و برترى جوئى آنها را در جهان درهم كوبيده و ريشه كن سازيم.
اما اين سخن خداوند كه فرمود: " اميد است خداوند بر شما رحم كند و اگر بازگرديد باز مىگرديم و ما جهنم را براى كافران زندان قرار داديم. " (1) دلالت دارد كه پس از نابودى اسرائيل بسيارى از يهوديان باقى مىمانند و حضرت، كسانى را كه اسلام نمىآورند از سرزمين هاى عربى اخراج مىكند و طبق روايات، آنها دوباره دست به تبهكارى مىزنند كه منجر به حركت دجال يك چشم مىشود. اين بار حضرت مهدى (عليه السلام) و مسلمانان به زندگى بسيارى از آنان خاتمه مىدهند و خداوند دوزخ را براى آنان حصار قرار مىدهد و مسلمانان نيز در اين دنيا با بازداشت آنان، از تبهكاريشان جلوگيرى مىكنند.
* *
نقش عرب ها در دوران ظهور روايات بسيارى در مورد اوضاع و احوال عرب ها و حاكمانشان در زمان ظهور و نهضت قبل از ظهور حضرت مهدى (عليه السلام) به دست ما رسيده است كه در اينجا فهرستوار به اين روايتها اشاره مىكنيم:
1 - احاديثى كه از تشكيل حكومتى در يمن خبر مىدهند كه زمينه ساز ظهور آن حضرت مىگردد. در احاديث از اين حركت ستايش شده، و ما بطور جداگانه آنها را مورد بررسى قرار خواهيم داد.
2 - روايات جنبش مصريان است كه از اين روايات، تأييد جنبش مذكور استفاده مىشود، بويژه رواياتى كه مىگويند برخى از ياران حضرت و معاونان برگزيده ايشان از كشور مصرند و نيز رواياتى كه مصر را بعنوان منبر و سخنگاه حضرت مهدى (عليه السلام) يعنى مركز نشر انديشه و تبليغات جهان اسلام معرفى مىكند، اين روايات مىگويند كه حضرت وارد مصر شده و بر فراز منبر سخنرانى مىكند.
از همين رو، ممكن است جنبش مصريان در شمار حركتهاى زمينه ساز ظهور حضرت و بخشى از نهضت ظهور به حساب آيد. توضيح آن جداگانه خواهد آمد.
3 - روايات مربوط به " گروههاى اهل عراق " و " نيكان و بزرگان اهل شام " است كه در بخش ياران حضرت مهدى (عليه السلام) به آن خواهيم پرداخت.
4 - روايات مربوط به غربى هاست كه از نقش نيروهاى نظامى غرب در مصر، سوريه، اردن و عراق در مقاطع مختلف سخن مىگويد. اين روايات با روايت هاى مربوط به حركت فاطميون مخلوط شده است و از اين احاديث، نكوهش نيروهاى مذكور استفاده مىشود.
همچنين در منابع شيعه و سنى رواياتى در نكوهش فرمانروايان عرب به شكل كلى آمده است، از جمله اين روايت كه به صورت مستفيض (1) بدست ما رسيده است:
" واى بر عرب ها و يا واى بر طاغيان عرب ها از شرى كه به زودى گريبان گير آنان خواهد شد. " و از امير مؤمنان (عليه السلام) روايت شده است كه فرمود:
" به خدا سوگند گويا مىبينم كه مردم بين ركن و مقام (2) با او با كتابى نوين بيعت مىكنند، در حالى كه اين امر بر عرب گران است، واى بر سركشان عرب از شرى كه به زودى دامنگير آنان خواهد شد " (3) و در كتاب مستدرك حاكم چنين آمده است: " واى بر عرب ها از شرى كه به زودى دچار آن مىشوند. " (4) مراد از كتاب نوين، قرآن است كه متروك مىشود و حضرت دوباره حياتى نو به آن مىبخشد. از امام صادق (عليه السلام) نيز نقل شده كه فرمود:
" چون قائم قيام نمايد، مردم را از نو به اسلام دعوت كند و آنان را به امرى كه متروك مانده و عموم
مردم از آن جدا شده و به گمراهى رفته‌اند رهنما شود. او را مهدى ناميده‌اند زيرا مردم را به سوى امرى گم شده هدايت كند و قائم ناميده‌اند، چرا كه قيام به حق نمايد. " (1) دليل سختى و دشوارى اسلام بر حاكمان و بسيارى از مردم آن است كه آنها فاصله زيادى از حقيقت اسلام پيدا مىكنند و بازگشت به قرآن و اسلام راستين و بيعت با حضرت مهدى (عليه السلام) و عمل به احكام اسلام براى آنان دشوار است. و شايد منظور از كتاب جديد، همين قرآن، به ترتيب جديد سوره ها و آياتش باشد. در روايت آمده است كه نسخه قرآن ياد شده، همراه با ميراث باز مانده از پيامبر (صلى الله عليه وآله) و ساير انبياء (عليهم السلام) نزد حضرت مهدى (عليه السلام) محفوظ است كه به املاء رسول الله (صلى الله عليه وآله) و خط على (عليه السلام) است و هيچ اختلافى با قرآنى كه در دسترس ماست ندارد، حتى يك حرف. فقط در ترتيب سوره ها و آيات متفاوت است و جديد بودن قرآن با توجه به اين دو معنى (يعنى يا ترتيب سوره ها و آيات و يا اجراى دستورات فراموش شده قرآن) صحيح است.
از امام صادق (عليه السلام) روايت شده كه فرمود:
" واى بر گردنكشان عرب از شرى كه نزديك است. گفتم فدايت شوم: چه تعدادى از ميان عرب ها با حضرت قائم خواهند بود؟ فرمود: تعدادى اندك، گفتم: به خدا سوگند از ميان عرب ها كسانى كه از قيام قائم توصيف مىكنند، بسيارند، فرمود: البته مردم بايد امتحان شوند و از يكديگر جدا و غربال گردند و بسيارى از غربال امتحان مىگذرند. " (2) 5 - رواياتى بيانگر اختلاف عرب ها در زمان ظهور است كه منجر به نبرد ميان برخى از آنان مىشود. از امام باقر (عليه السلام) نقل شده كه فرمود:
" قائم قيام نكند مگر در حالى كه ترسى شديد و فتنه و بلائى عظيم بر مردم فرا رسد و قبل از آن گرفتار طاعون شوند، آنگاه شمشير برنده ميان عرب ها حاكم گردد و اختلاف ميان مردم و پراكندگى در دين و دگرگونى در حال آنان بوجود آيد به گونه اى كه مردم با مشاهده درنده ‌خوئى برخى نسبت به برخى ديگر، صبح و شام آرزوى مرگ كنند. " (1) روايت هاى ديگرى از اين دست وجود دارد كه جملگى بيانگر آن است كه عرب ها از عقايد و ارزشهاى خود فاصله مىگيرند و هر صاحب انديشه اى، ديگران را به تبعيت از انديشه خود فرا مىخواند. و اين به نوعى هرج و مرج فكرى در ميان مردم منتهى مىگردد.
همچنين رواياتى بيانگر آنند كه همه عرب ها بجز انقلابيون يمن و حركت هاى اسلامى زمينه ساز ظهور، با عجم يعنى ايرانيان، يا با فرماندهان آنها اختلاف پيدا مىكنند و اين اختلاف تا ظهور حضرت مهدى (عليه السلام) ادامه مىيابد.
دسته اى ديگر از احاديث، بيانگر نبرد حضرت مهدى (عليه السلام) با عرب هاست، در اين روايات جنگ حضرت با اندك باقيمانده هاى رژيم حجاز، بعد از آزاد سازى مكه و مدينه و چه بسا هنگام آزاد سازى آن صورت مىگيرد. سپس نبردهاى متعدد آن حضرت با سفيانى در عراق و جنگ بزرگ امام (عليه السلام) با سفيانى در فلسطين به وقوع مىپيوندد.
در برخى از روايات آمده كه آن حضرت با شورشيان مخالف خود در عراق مبارزه مىكند و خون هفتاد قبيله را مباح مىشمارد.
از امام صادق (عليه السلام) روايت شده:
" وقتى قائم ظهور كند، ميان او و عرب ها و قريش چيزى جز شمشير (حاكم) نخواهد بود. " (2)
از جمله روايات مربوط به اين موضوع احاديث فرو رفتن زمين و زمين لرزه در جزيرة العرب، شام، بغداد، بابل و بصره و پديدار شدن آتش در حجاز يا در شرق حجاز است كه سه يا هفت روز ادامه مىيابد. مجموعه اين حوادث از نشانه هاى ظهور حضرت به حساب مىآيند.
* *
سرزمين شام و جنبش سفيانى شام و سرزمين آن، در منابع تاريخ اسلام و حديث شامل سوريه و لبنان فعلى است. به لبنان، بيابان شام و جبل لبنان نيز مىگويند. همچنين شام، كشور اردن و چه بسا فلسطين را نيز دربرگيرد. هر چند به تمام اين مناطق، سرزمين هاى شام و فلسطين گفته مىشود. اما شام، در عين حال به دمشق پايتخت سرزمين شام نيز گفته مىشود.
روايات مربوط به سرزمين شام و حوادث و شخصيت هاى آن در عصر ظهور فراوان است و محور اساسى اين روايات جنبش سفيانى است كه بر سرزمين شام مسلط مىشود و آن را بطور يكپارچه تحت فرمان خود درمىآورد، لشكر سفيانى، نزديك ظهور حضرت مهدى (عليه السلام) و در زمان ظهور، نقش مؤثرى دارد، زيرا سفيانى پس از تصفيه دشمنان خود در شام، دست به نبرد بزرگى با ترك ها در قرقيسيا (1) مىزند و سپس وارد عراق مىگردد. سفيانى در حوادث حجاز نيز نقش داشته و مىكوشد به منظور از بين بردن قيام حضرت مهدى (عليه السلام) نيروهاى خود را به يارى فرمانرواى حجاز گسيل دارد، تا اينكه معجزه موعود يعنى فرو رفتن لشكر سفيانى
در زمين، نزديك مدينه و در مسير مكه به وقوع مىپيوندد.
بزرگترين جنگ سفيانى، نبرد فتح فلسطين با حضرت مهدى (عليه السلام) است كه در اين نبرد يهوديان و روميان، سفيانى را پشتيبانى مىكنند. اين نبرد با شكست و كشته شدن سفيانى به پايان مىرسد و حضرت با فتح فلسطين وارد قدس شريف مىگردد.
ما اين حوادث را با شرحى اندك بيان مىكنيم:
حوادث شام پيش از خروج سفيانى ارائه تصويرى از حوادث جنبش سفيانى از آغاز تا پايان و شكست او در نبرد آزادى قدس از احاديث، كار نسبتا آسانى است ولى در مقابل، شفاف كردن حوادث قبل از سفيانى، كار دشوارى است، زيرا احاديث مربوط به آن، غالبا به اختصار بيان شده و روايات در بيان ترتيب حوادث پس و پيش است. اما نتيجه همه آنها را مىتوان چنين بيان كرد:
1 - پديد آمدن فتنه اى براى همه مسلمانان و استيلاى روم و ترك (يعنى غربيها و روسها) بر آنان.
2 - بوجود آمدن فتنه خاصى در سرزمين شام كه باعث اختلاف، ضعف و تنگناهاى اقتصادى مىگردد.
3 - كشمكش و درگيرى بين دو گروه اصلى قدرتمند در شام.
4 - زلزله دمشق و ويرانى سمت غربى مسجد شهر و بعضى از گوشه هاى آن.
5 - درگيرى سه نفر از سران، بر سر قدرت در شام (أبقع، اصهب و سفيانى) و چيره شدن سفيانى بر آن دو و استيلاى وى بر سوريه و اردن و يكپارچه شدن منطقه تحت فرمان او.
5 - ورود نيروهاى بيگانه به سرزمين شام.
اما ظهور مردى يمانى كه در روايت ها وعده داده شده، همزمان با خروج سفيانى يا نزديك به آن است، و خواهيم گفت كه خروج مردى خراسانى (رهبر ايرانى ها) نيز به همين ترتيب خواهد بود.
فتنه سرزمين شام روايات، فتنه ويژه اى را در سرزمين شام يادآورى مىكنند كه قبل از خروج سفيانى اتفاق مىافتد. اين فتنه همان فتنه عمومى غربى و شرقى است كه مسلمانان گرفتار آن مىشوند و قبلا درباره‌اش سخن گفتيم.
از پيامبر (صلى الله عليه وآله) روايت شده است كه فرمود:
" ديرى نپايد كه به مردم شام، دينار و پيمانه اى نرسد، پرسيديم اين امر از طرف كيست؟ فرمود: از جانب روميان. آنگاه اندكى سكوت كرد، سپس فرمود: در آخر الزمان خليفه اى آيد كه به مردم اموال بسيار كمى دهد كه به حساب نيايد " (1) باعث اين فشار اقتصادى، مالى و غذائى، روميان يعنى همان غربى ها هستند.
از جابر جعفى نقل شده است كه از امام باقر (عليه السلام) درباره اين گفته خداى سبحان سؤال شد كه فرموده است " ولنبلونكم بشيء من الخوف والجوع ونقص من الأموال والأنفس والثمرات وبشر الصابرين " (2) (براستى ما شما را با چيزهايى همچون ترس، گرسنگى و كاهش مال، جان و ميوه ها مورد آزمايش قرار مىدهيم. صبر پيشگان را بشارت ده). حضرت فرمود:
گرسنگى بر دو گونه است: عام و خاص. گرسنگى خاص در كوفه است كه خداوند آن را ويژه دشمنان آل محمد گرداند و آنان را هلاك سازد. اما گرسنگى عام در شام خواهد بود و آن گرسنگى و ترسى است كه تا آن زمان هرگز بدان گرفتار نشده‌اند، گرسنگى، قبل از قيام قائم و وحشت و اضطراب، بعد از قيام آن
حضرت خواهد بود. " (1) از امام صادق (عليه السلام) نقل شده كه فرمود:
" پيش از ظهور قائم، بطور حتم سالى فرا رسد كه مردم در آن دچار قحطى و ترس شديد از كشته شدن و كمبود اموال و ميوه ها گردند و اين مطلب در قرآن به روشنى ديده مىشود، آنگاه اين آيه را تلاوت فرمود: " براستى ما شما را با چيزهايى همچون ترس، گرسنگى، كاهش مال، جان و ميوه ها مورد آزمايش قرار مىدهيم و صبر پيشگان را بشارت ده " (2) پديدار شدن فشار اقتصادى در سال ظهور، با اين سخن كه اين وضع مدتى قبل از ظهور وجود داشته و سپس در سال ظهور شديدتر گشته و آنگاه ظهور به وقوع بپيوندد، منافاتى ندارد.
اما فتنه سرزمين شام بر اساس روايات، دورانى طولانى دارد و هر گاه تصور شود كه رو به پايان است، استمرار مىيابد. " مردم از آن، راه فرار مىجويند اما نمىيابند " (3).
طبق روايات اين فتنه داخل تمام خانه هاى مردم عرب و مسلمان خواهد شد و " هر گاه آن را از سوئى اصلاح كنند از سوى ديگر گسيخته شود و يا از جانب ديگر آشوب برخيزد " (4).
پاره اى از روايات نيز اين حوادث را " فتنه فلسطين " مىنامند، چنان كه قبلا از نسخه خطى ابن حماد برمىآمد. (5)
زمين لرزه اى در شهرهاى شام برخى روايات محل وقوع زلزله و حتى زمان آن را مشخص مىسازند و بيانگر آنند كه اين حادثه، هنگام اختلاف دو گروه بر سر قدرت اتفاق خواهد افتاد.
احاديث از اين حادثه با كلماتى همچون " تكان شديد، فرو رفتن و زلزله " ياد كرده‌اند. مانند روايتى كه از امير مؤمنان (عليه السلام) نقل شده كه فرمود:
" وقتى دو گروه نظامى در شام اختلاف كنند، نشانه اى از نشانه هاى الهى آشكار شود، پرسيدند: اى امير مؤمنان آن نشانه چيست؟ فرمود: زمين لرزه اى در شام كه صد هزار نفر در اثر آن هلاك گردند و خداوند آن را رحمتى براى مؤمنان و عذابى براى كافران قرار دهد. در آن هنگام، نظاره‌گر سوارانى با اسب هاى سفيد و درفشهاى زرد باشيد كه از مغرب زمين روى آورند تا وارد شام شوند. اين حوادث با مصيبت بزرگ و مرگ سرخ همراه شود. پس بنگريد فرو رفتن روستائى از دمشق را كه به آن حرستا گويند.
آنگاه فرزند جگرخوار (سفيانى) از سرزمين خشكيده خروج كرده و بر منبر دمشق قرار گيرد، پس از آن در انتظار خروج مهدى (عليه السلام) باشيد. " (1) منظور از " اسبهاى سفيد ": اسبهاى ابلق غربى هاست كه گوشهاى آنها بريده شده و وسيله سوارى آنهاست.
و مقصود از پسر جگرخوار: يعنى فرزند هند، زن ابو سفيان است، زيرا سفيانى از فرزندان معاويه است. و " سرزمين خشكيده " همان منطقه حوران نزديك اذرعان (درعا) است كه در مرز سوريه و اردن قرار دارد.
كشمكش بر سر قدرت بين اصعب و ابقع از امام باقر (عليه السلام) نقل شده كه فرمود:
" در آن سال همه سرزمين هاى اسلامى كه در سمت غرب قرار دارند، دچار اختلاف شديد شوند،
نخستين سرزمينى كه ويران شود شام است. در آنجا سه گروه يعنى طرفداران اصهب، ابقع، و سفيانى، با يكديگر اختلاف كنند " (1) به نظر مىرسد كه فرمانده ابقع، در پايتخت قرار دارد. (ابقع كسى است كه پوست بدنش سياه و سفيد باشد) چون روايات دلالت دارند كه قيام اصهب از خارج پايتخت يا مركز آغاز مىشود. هيچيك از اين دو فرمانده نمىتوانند بر ديگرى پيروزى قاطعى بدست آورند. سفيانى از اين فرصت استفاده كرده و از خارج پايتخت دست به يورش مىزند و هر دو نفر را تار و مار مىكند.
احتمالا أصهب غير مسلمان است زيرا برخى از روايات او را با صفت " علج " معرفى كرده‌اند. و اين تعبير معمولا درباره سربازان كافر به كار مىرود.
از سوى ديگر مروانى، كه در منابع معتبرى همچون كتاب غيبت نعمانى از او ياد شده، همان ابقع است و رقيب سفيانى محسوب نمىگردد.
اما از رواياتى كه ابقع و اصهب را نكوهش كرده‌اند چنين برمىآيد كه مواضع سياسى آنان مخالف اسلام و طرفدار دشمنان دين و كفارند.
بنابراين، معنى اختلاف و درگيرى دو گروه نظامى در سرزمين شام كه در روايات آمده، همان اختلاف دو زمامدار بر سر زمامدارى منطقه است. در روايتى كه قبلا از امام باقر (عليه السلام) نقل شد، حضرت به جابر جعفى فرمود:
" پيوسته بر جاى خود باش و بى حركت بمان تا علامتهايى كه بر تو بيان مىكنم مشاهده كنى: اختلاف بين خاندان فلانى و نداى آسمانى و صدائى كه از ناحيه دمشق بيايد كه مژده بخش ظهور است و فرو رفتن آبادى اى از شام كه آن را جابيه نامند. و روى آوردن هواداران تركها براى ماندن در جزيره (موصل) و مستقر شدن سركشان روم در رمله. در آن سال در تمام سرزمين هاى اسلامى كه در ناحيه غرب واقع شده‌اند،
اختلاف بسيار شود، نخستين سرزمينى كه نابود گردد شام است كه ميان سه لشكر أصهب، أبقع و سفيانى اختلاف شود ".
مراد از اختلاف بين خاندان فلانى، چنان كه در مبحث حركت ظهور گفتيم، كشمكش بين اعضاء خاندان حاكم بر حجاز يا غير آن است كه مقدمه ظهور حضرت مهدى (عليه السلام) است.
و صدايى كه از ناحيه دمشق مىآيد، احتمالا صدايى است كه آغازگر فتنه هاست نه آن صداى آسمانى موعود كه در ماه رمضان شنيده خواهد شد.
در روايتى ديگر چنين آمده است:
" شورشيانى از جانب تركها دست به طغيان مىزنند و در پى آن فتنه روم اتفاق مىافتد. " (1) منظور از شورشيان ترك شايد خود ترك ها و يا اقوام ديگرى مانند روسها باشند كه از سمت تركها مىآيند.
حالا به روايتى مىپردازيم كه درباره سه گروهى است كه در شام با يكديگر اختلاف مىكنند. اين گروهها لشكريان حسنى، اموى و قيسى اند كه سفيانى آنها را شكست مىدهد. چنان كه در بحار از امام صادق (عليه السلام) روايت شده كه فرمود:
" اى سدير! از خانه‌ات جدا نشو همچون گليم فرش شده بر آن آرام باش، مادام كه شب و روز آرام است، پس همين كه فهميدى سفيانى خروج كرد بسوى ما بيا و لو با پاى پياده.
گفتم: فدايت شوم آيا پيش از آن، حادثه اى خواهد بود؟ فرمود: آرى. و با سه انگشت دست خود به شام اشاره نمود و فرمود: سه درفش (لشكر) حسنى، اموى و قيسى با هم اختلاف كنند. وقتى سفيانى خروج كند، آنها را چنان درو كند كه نظيرش را نديده ام ".
قبول اين روايت كمى مشكل است، زيرا با روايات بسيارى كه گروههاى سه گانه
را ابقع، اصهب و سفيانى مىداند، در تعارض است بعلاوه مرحوم كلينى اين روايت را فقط تا " ولو با پاى پياده " نقل كرده و احتمال دارد قسمت آخر، اضافه يا تفسير بعضى راويان باشد كه با اصل روايت آميخته شده است. (1) جنبش سفيانى سفيانى از چهره هاى اصلى در نهضت حضرت مهدى (عليه السلام) است. او دشمن سرسخت و رو در روى حضرت است. هر چند كه امام (عليه السلام) در حقيقت با نيروهائى كه از سفيانى پشتيبانى مىكنند روبروست، همچنانكه بيان خواهد شد.
روايات با صراحت مىگويند كه خروج سفيانى از وعده هاى حتمى خداوند است.
در همين رابطه از امام زين العابدين (عليه السلام) روايت شده كه فرمود:
" ظهور قائم و خروج سفيانى از امور حتمى خداوند است و قائم ظهور نمىكند مگر پس از آمدن سفيانى " (2) رواياتى كه با الفاظ مختلف بيانگر خروج سفيانى ست فراوانند و تعدادى از آنها از الفاظ و تعابير يكسانى برخوردارند. اينك ما به ويژگيهاى شخصيت و جنبش او مىپردازيم، سپس روايات پيرامون سفيانى را مورد بررسى قرار مىدهيم.
اسم و نسب سفيانى دانشمندان اسلامى اتفاق نظر دارند كه نامگذارى او به " سفيانى " بخاطر نسبت او با ابوسفيان است چرا كه وى از تبار ابو سفيان است، همچنانكه به او فرزند زن
جگرخوار نيز گفته مىشود كه اشاره به جد مادرى او، هند، زن ابو سفيان دارد كه در جنگ احد، پس از شهادت حمزه سيد الشهداء، تلاش كرد تا جگر او را به دندان بكشد.
از امير مؤمنان على (عليه السلام) نقل شده كه فرمود:
" فرزند جگرخوار از وادى يابس (بيابان خشك) خروج كند. او مردى است ميان قامت، بد قيافه، داراى سرى بزرگ، با صورتى آبله گون، وقتى او را ببينى پندارى كه يك چشم دارد، نامش عثمان و پدرش عيينه (عنبسه) و از فرزندان ابو سفيان است. او وارد سرزمينى آرام با آب گوارا شود و بر منبر آن قرار گيرد " (1) ابو سفيان پنج پسر داشت: عتبه، معاويه، يزيد، عنبسه و حنظله. در حديثى، سفيانى از فرزندان عتبه معرفى شده است. (2) در يكى از نامه هاى امير مؤمنان (عليه السلام) به معاويه، بطور صريح آمده كه سفيانى از فرزندان معاويه است. متن نامه چنين است:
" اى معاويه، مردى از فرزندان تو خواهد آمد كه شوم، ملعون، سبك سر، خشن، بد دل، سختگير و عصبانى است و خداوند مهر و عطوفت را از قلب او برده، دائى هاى او (همچون) سگ خون آشام اند. گويا او را مىبينم و اگر مىخواستم او را نام مىبردم و اوصافش را بيان مىكردم و سن او را مىگفتم. او لشكرى به سوى مدينه گسيل مىدارد. آنها بيش از اندازه دست به كشتار و فحشاء مىزنند، در اين حال مردى پاك و پرهيزكار از چنگ آنها فرار مىكند، همان كسى كه زمين را از عدل و داد سرشار خواهد ساخت همانگونه كه از ظلم و ستم لبريز شده است و من نام او را مىدانم و مىدانم كه در آن روز چند ساله است و نشانه‌اش چيست. " از امام باقر (عليه السلام) نقل شده است كه فرمود:
" سفيانى از فرزندان خالد پسر يزيد پسر ابو سفيان است " (3)
در هر حال جد او عنبسه يا عتبه يا عيينه يا يزيد است كه جملگى از نسل معاويه بن ابى سفيان اند و در اين صورت جائى براى اشتباه و خطا باقى نمىماند.
بين علماى سنى، مشهور است كه نام وى عبد الله است و در نسخه خطى ابن حماد ص 74 نامش عبد الله پسر يزيد است و نيز در روايتى از منابع ما نام او عبد الله آمده است (1) ولى همچنانكه گفتيم، مشهورترين نام او، عثمان است.
مواضع سفيانى در برابر اهل بيت (عليهم السلام) و شيعيان راويان حديث، در نفاق، بدرفتارى و دشمنى او با خدا، پيامبر (صلى الله عليه وآله) و حضرت مهدى (عليه السلام) اتفاق نظر دارند و رواياتى كه در منابع شيعه و سنى درباره شخصيت و كردار او نقل شده يكسان يا نزديك به هم است. از ابى قبيل روايت شده است كه گفت:
" سفيانى بدترين فرمانرواست، دانشمندان و اهل فضل را مىكشد و از وجود آنها براى مقاصد خود استفاده مىكند. هر كس سرباز زند به قتل مىرسد " (2) و در جائى ديگر مىگويد:
" سفيانى تا شش ماه كسانى را كه نافرمانى كنند مىكشد. با اره سر مىبرد و در ديگها مىپزد " (3) و از ابن عباس روايت شده است كه گفت:
" سفيانى خروج كند و دست به كشتار زند او شكم زنان را به درد و اطفال را در ديگ هاى بزرگ بجوشاند. " (4) از امام باقر (عليه السلام) روايت شده است كه فرمود:
" اگر سفيانى را ببينى، پليدترين انسان را ديده اى. او داراى رنگى بور و سرخ و بسيار كينه اى است، هرگز سر به بندگى خدا فرو نياورده و مكه و مدينه را نديده است مىگويد: پروردگارا انتقام من با آتش است. " (1) طبق روايات، كينه او نسبت به اهل بيت (عليهم السلام)، از بارزترين ويژگيهاى اوست، بلكه از روايات چنين برمىآيد كه نقش سياسى او ايجاد فتنه مذهبى ميان مسلمانان و تحريك اهل تسنن عليه شيعيان تحت شعار يارى سنى ها است. در حالى كه او مزدور زمامداران كفر غربى و يهوديان است.
از امام صادق (عليه السلام) روايت شده است كه فرمود:
" ما و ابو سفيان دو خاندانيم كه دشمنى ما بر سر خداست. ما گفتيم خداوند راست گفت و آنها گفتند خدا دروغ گفت. ابو سفيان به جنگ پيامبر برخاست و معاويه فرزند ابو سفيان به جنگ على بن ابى طالب رفت و يزيد پسر معاويه به نبرد با حسين بن على (عليه السلام) پرداخت و سفيانى به مصاف با قائم (عليه السلام) برخيزد " (2) همچنين نقل شده كه فرمود:
" گويا من سفيانى (يا رفيق او) را مىبينم كه در زمينهاى سرسبز شما در كوفه اقامت گزيده و منادى او ندا مىدهد، هر كس سر يك تن از شيعيان على را بياورد هزار درهم پاداش اوست، در اين هنگام همسايه بر همسايه حمله برده و مىگويد اين شخص از شيعيان است. پس گردن او را مىزند و هزار درهم جايزه مىگيرد، آگاه باشيد كه در آن روز، فرمانروائى شما بدست حرامزادگان خواهد افتاد. و گويا هم اينك " شخص نقابدار " را مىبينم. پرسيدم: شخص نقابدار كيست؟ فرمود: مردى است از شما كه سخن شما را مىگويد، نقاب مىپوشد، شما را گرد آورده و مىشناسد اما شما او را نمىشناسيد و مردان شما را يكايك با عيب جوئى بدنام مىكند، آگاه باشيد كه او زنازاده‌اى بيش نيست. " (3)
ما در لبنان، نمونه‌هايى از اين نقابداران را كه مزدور يهوديانند، ديده‌ايم كه به مناطق مسلمان نشينى كه تحت نفوذ آنهاست وارد شده و در حالى كه چهره هاى سياه خود را زير ماسكهاى سياه رنگ يا رنگهاى ديگر مخفى نموده‌اند مؤمنان را شناسائى و به همدستان خود معرفى و آنها را به قتل رسانده، يا دستگير و زندانى مىكنند.
و سفيانى دست آموز آنهاست و نقابداران وى از نوع نقابداران همين گروه هايند.
در روايت ديگرى آمده است:
" سواران سفيانى به جستجوى اهل خراسان مىآيند و شيعيان آل پيامبر (صلى الله عليه وآله) را در كوفه مىكشند، آنگاه اهل خراسان در جستجوى حضرت مهدى (عليه السلام) بيرون مىآيند " (1).
برخى از روايات رنگ پرچم سفيانى را سرخ عنوان كرده‌اند كه نشانه سياست خونين او است، همچنانكه از امير المؤمنين (عليه السلام) روايت شده كه فرمود: " براى آن نشانه هايى است... خروج سفيانى با پرچم سرخ، كه فرمانده‌اش مردى از قبيله " بنى كلب " است ". (2) خط و مشى سياسى و فرهنگ سفيانى روايات، نشان مىدهند كه سفيانى داراى فرهنگ و آموزش غربى است و چه بسا بزرگ شده همانجا باشد. در كتاب " غيبت " شيخ طوسى از بشر بن غالب به صورت مرسل (3) روايت شده كه گفت:
" سفيانى در حالى كه نصرانى شده، صليب بر گردن، از سرزمين روميان مىآيد. او رئيس گروه است. " (4)
يعنى او در اصل مسلمان بوده، سپس مسيحى شده و از سرزمين غرب وارد شام گشته و حركت خود را آغاز مىكند.
خط و مشى سياسى او به غرب و يهوديان گرايش دارد و با حضرت كه دشمن غربى هاست به نبرد مىپردازد و با تركان يا هواداران تركها كه احتمالا روسها هستند وارد جنگ مىشود. سفيانى در حين نبرد با حضرت، از دمشق به رمله فلسطين جايى كه شورشيان رومى در آنجا فرود مىآيند، پناه مىبرد.
و آشكار است كه او بعنوان خط مقدم دفاع از يهوديان و رومى ها وارد پيكار با حضرت مهدى (عليه السلام) مىشود. روايات از شكست يهوديان كه با شكست سفيانى ايجاد خواهد شد سخن گفته‌اند.
نشانه ديگر گرايش وى به غربى ها اين است كه باقيمانده نيروهاى سفيانى، پس از شكست و كشته شدن او به سوى غرب مىگريزند، آنگاه ياران امام مهدى (عليه السلام) آنها را بازگردانده و به قتل مىرسانند.
از ابن خليل ازدى، روايت شده است كه گفت: از ابو جعفر (امام باقر (عليه السلام)) شنيدم كه درباره اين آيه شريفه كه مىگويد: (وقتى آنان عذاب ما را احساس كردند به ناگاه از آن گريختند. (به آنان گفته شود) فرار نكنيد و به سوى آنچه در آن متنعم بوديد و به سوى خانه هايتان بازگرديد. شايد از شما سؤال شود (1) " فرمود: " وقتى قائم قيام كند و سپاهى بسوى بنى اميه به شام گسيل دارد، آنان به سوى روم (غرب) گريزند روميان به آنها گويند: ما، شما را به سرزمين خود راه ندهيم مگر اينكه به آئين مسيحيت درآئيد، آنگاه صليب به گردن خود آويزند و روميان آنان را بپذيرند. وقتى ياران قائم (عليه السلام) به قصد نبرد با روميان، روياروى آنان فرود آيند، روميان از آنها درخواست امان و صلح كنند اما ياران قائم گويند: امان ندهيم مگر افرادى كه از ما نزد شماست به ما برگردانيد. سپس روميان آنها را به
ياران قائم (عليه السلام) باز گردانند و اين است معنى فرموده خداوند: " فرار نكنيد و به سوى آنچه در آن متنعم بوديد و به سوى خانه هايتان بازگرديد. شايد مورد سؤال واقع شويد " سپس فرمود: او (حضرت) از آنها از گنج ها سؤال كند. در حالى كه بهتر از هر كس از آنها آگاه است، آنها اين آيه را مىخوانند: " واى بر ما كه سخت ستمكار بوديم، پيوسته اين گفتارشان بود تا آن كه ما همه را طعمه درو شده بى جان ساختيم، با شمشير ". (1) و معنى اين جمله كه " هنگامى كه ياران قائم روياروى آنان قرار گيرند، آنها امان طلبند " اين است كه ياران حضرت، نيروهاى خود را در مقابل روميان آماده مىكنند و آنان را مورد تهديد قرار مىدهند و مراد از بنى اميه ياران سفيانى است كه در روايات ديگر بدان تصريح شده است.
ظاهرا غربى ها مشاوران و فرماندهان سپاه سفيانى اند كه داراى موقعيت سياسى خوبى هستند، از اين رو ماجرا تا آنجا كشيده مىشود كه حضرت مهدى (عليه السلام) و يارانش، روميان را در صورت تسليم نكردن اين افراد، تهديد به جنگ مىكنند.
تلاش سفيانى براى مذهبى جلوه دادن جنبش خود با توجه به گسترش و عظمت آئين اسلام قبل از ظهور حضرت و با توجه به اينكه جنبش سفيانى در حقيقت يك طرح غربى - يهودى براى مواجهه با آئين اسلام است، تلاش سفيانى براى مذهبى جلوه دادن جنبش خود، امرى طبيعى است.
هر پژوهشگرى كه روايات مربوط به سفيانى را بررسى نمايد، نشانه هاى اين تلاش سفيانى را مشاهده مىكند. از جمله عبارتى كه مىگويد: " سفيانى در اثر عبادت، بسيار زرد رنگ به نظر مىرسد " (2) از اين عبارت چنين برمىآيد كه او خود را به ظاهر
متدين نشان مىدهد و البته طبق روايات اين حالت تنها در آغاز جنبش او ديده مىشود.
ممكن است اين رفتار دو گانه سفيانى كه گاهى با ژستهاى اسلامى و گاهى با ظاهرى مسيحى و صليب بر گردن ظاهر مىشود سؤال برانگيز باشد ولى با رفتارى كه از سياستمداران مزدور غرب سراغ داريم اين سؤال، پاسخ داده مىشود چرا كه برخى از آنها به گونه اى با مسيحيان زندگى مىكنند كه نمىتوان ميان آنها و مسيحيان فرق گذاشت، اين مزدوران چنان به مسيحيان نزديك مىگردند كه صليب زرين به گردن يا به ساعت خود مىآويزند و هنگام مراسم در كليسا حضور مىيابند. تا اينكه او را فرمانرواى مسلمانان گردانند. سپس با تظاهر به نماز و ديانت، مسلمانان را فريب مىدهند.
در روايتى كه قبلا مطرح كرديم آمده بود كه سفيانى اهل فضل و دانش را مىكشد و براى نيل به مقاصد خود، از آنها يارى مىخواهد و هر كس سرباز زند، به قتل مىرساند. (1) روايت مذكور حاكى از اين است كه وى به شدت مايل است كه به جنبش و حكومت خود رنگ اسلامى و شرعى بدهد، از اين رو علماء را بر مشروع دانستن حركت خود وادار مىسازد و شايد عبارت " يفنيهم يعنى آنان را نابود مىسازد " بجاى كلمه " يفتنهم يعنى آنان را گرفتار مىكند " اشتباه ذكر شده باشد.
مراحل گوناگون جنبش سفيانى بر پايه احاديث، جنبش سفيانى، حركتى سريع و خشن است، زيرا اوضاع جهانى به خاطر كشمكش بين ابرقدرتها تا سر حد جنگ، وخيم مىشود و سرزمين
شام كه فتنه فلسطين آن را " همچون آب درون مشك " متزلزل ساخته، گرفتار رنج و افسردگى مىگردد.
از همين رو، غربيها در صدد انتخاب زمامدارى مقتدر برمىآيند تا بتواند مناطق اطراف اسرائيل را براى سلطه اين كشور، تحت فرمان درآورد و بتوانند نقش مؤثرى در دفاع از اسرائيل و غرب، بر عهده گيرد. به همين جهت غربى ها دست او را در جنگ عراق و اشغال آن باز مىگذارند همچنانكه دست او را در يارى به حكومت ضعيف حجاز و درهم شكستن جنبش نوينى كه نهضت امام مهدى (عليه السلام) در مكه مكرمه ايجاد مىكند، باز مىگذارند.
اين نكات، كه در روايات مربوط به جنبش سفيانى بدان اشاره شده بيانگر آن است كه سفيانى براى موفقيت خود نياز به سرعت عمل و خشونت شديد دارد. از امام صادق (عليه السلام) روايت شده كه فرمود:
" سفيانى از نشانه هاى حتمى ظهور است. خروج او از آغاز تا انجام، پانزده ماه طول مىكشد، شش ماه كارزار مىكند، همين كه بر پنج شهر تسلط يافت نه ماه فرمانروائى مىكند بى آنكه يك روز بر آن افزوده شود " (1) آن پنج شهر عبارتند از: دمشق، اردن، حمص، حلب و قنسرين كه مراكز فرمانروائى منطقه، سوريه، اردن و لبنان است. روايات بر وجود اردن ميان آنها تصريح مىكنند، اما لبنان كه جزئى از سرزمين شام و تابع پنج شهر به حساب مىآيد، بعيد نيست كه در قلمرو حكومت سفيانى قرار گيرد. ولى برخى روايات، گروههايى را از سيطره سفيانى جدا كرده‌اند چرا كه آنان ملازمان حق‌اند و خداوند آنها را از شر همراهى با سفيانى حفظ مىكند. ممكن است مردم لبنان از آن دسته باشند.
بعضى روايات زمان جنبش وى را در ماه رجب مىدانند، از امام صادق (عليه السلام) روايت شده است كه فرمود:
" از نشانه هاى حتمى ظهور، خروج سفيانى در ماه رجب است ". (1) اين حوادث نشان مىدهد كه خروج سفيانى شش ماه قبل از ظهور حضرت مهدى (عليه السلام) است. چرا كه حضرت در شب يا روز دهم محرم همان سال (سال خروج سفيانى) در مكه ظهور خواهد كرد. همچنين معلوم مىشود كه تسلط سفيانى بر منطقه شام و لشكركشى به عراق و حجاز، قبل از ظهور و با انگيزه پيروزى بر ياران امام و نهضت او انجام مىپذيرد.
بنابراين جنبش سفيانى در سه مرحله به اجرا درمىآيد. نخست: مرحله تثبيت سلطه وى در شش ماهه اول، سپس هجوم و پيكار او در عراق و حجاز. و سر انجام عقب‌نشينى از توسعه طلبى در عراق و حجاز و دفاع در برابر سپاه حضرت مهدى (عليه السلام)، جهت حفظ باقيمانده حكومتش در سرزمين شام، اسرائيل و قدس.
روايات مربوط به سفيانى، جنگ هاى شش ماهه اول وى را به اختصار ترسيم مىكنند، جنگ هاى داخلى او با اصهب و ابقع و سپس با نيروهاى اسلامى و غير اسلامى مخالف خود، تا تسلط او بر سرزمين شام.
ولى با توجه به نوع جنبش او، طبيعى است كه اين شش ماه، مملو از عمليات متراكم نظامى خواهد بود تا بتواند سيطره خود را استوار و نيروهاى زيادى را براى نبردهاى گسترده نه ماه آينده تجهيز و آماده نمايد. و ممكن است سفيانى در كنار جنگهاى مهم شش ماهه اول خود، علاوه بر ابقع و اصهب با فرمانروايان اردن و لبنان و ديگر نيروهاى مخالف درگيرى‌هايى داشته باشد.
روايتى، به شدت جنگ هاى سفيانى با ابقع و اصهب اشاره مىكند و آن را موجب نابودى شام مىداند. از امام باقر (عليه السلام) روايت شده كه فرمود:
" از نشانه هاى ظهور، فرو رفتن يك آبادى به نام جابيه از روستاهاى شام، فرود آمدن ترك ها در جزيره و روميها در رمله و درگيرى هاى فراوان در سراسر زمين است تا آنكه شام ويران گردد " و در روايتى آمده است: " نخستين سرزمينى كه ويران شود شام است، علت ويرانى شام، اجتماع طرفداران سه پرچم (نيرو) در آنجاست، نيروهاى اصهب، ابقع و سفيانى. " (1) اما خرابى دمشق كه در كلام امير مؤمنان (عليه السلام) بدان اشاره شد كه فرمود: " دمشق را قطعا تخريب خواهم كرد.. آن را مردى از خاندان من انجام خواهد داد " ظاهرا ويرانى اى است كه در نبرد بزرگ آزادسازى قدس اتفاق مىافتد. نبردى كه ميان امام مهدى (عليه السلام) با سفيانى، يهوديان و رومى ها به وقوع مىپيوندد.
اما سفيانى در نه ماهه پايانى حكومت خود، دست به نبردهاى بزرگى مىزند كه مهمترين آنها با ترك ها و هوادارانشان در قرقيسيا و سپس نبردهاى او در عراق با ايرانى ها است كه زمينه سازان ظهوراند. طبق برخى روايات يمنى ها نيز با ايرانيان همراهى مىكنند.
ممكن است سفيانى در مدينه منوره نيز داراى نيروهايى باشد كه در كنار نيروهاى حكومت حجاز در نبردى كه احتمالا توسط حضرت مهدى (عليه السلام) براى آزادى مدينه انجام مىپذيرد وارد پيكار شوند.
سفيانى پس از شكست در عراق و حجاز، به شام و فلسطين بازمىگردد تا در بزرگترين نبرد خود با حضرت مهدى يعنى نبرد بزرگ فتح قدس به مصاف بپردازد.
آغاز جنبش سفيانى تقريبا همه روايات در اينكه سفيانى جنبش خود را از خارج دمشق از منطقه حوران يا درعا در مرز سوريه و اردن آغاز مىكند، متفقند، البته روايات، منطقه خروج وى را " وادى يابس و اسود " (دره خشك و سياه) مىنامند.
از امير مؤمنان (عليه السلام) روايت شده است كه فرمود:
" پسر (هند) جگرخوار از وادى يابس (دره خشك) خروج كند. او مردى است ميان قامت، با چهره اى ترسناك، سرى بزرگ و صورتى آبله گون، به قيافه‌اش كه بنگرى، يك چشم به نظر مىرسد، نامش عثمان و نام پدرش عنسبه (عيينه) و از فرزندان ابو سفيان است.. تا اينكه به سرزمينى آرام كه داراى آبى گواراست مىرسد، آنگاه بر منبر آنجا قرار مىگيرد. " (1) البته سر زمين آرام با آب گوارا كه در قرآن آمده، به دمشق تفسير شده است.
در نسخه خطى ابن حماد از محمد بن جعفر بن على نقل شده كه گفت:
" سفيانى از فرزندان خالد پسر يزيد پسر ابو سفيان است، مردى با سرى درشت و چهره اى آبله گون، در چشمش نقطه اى سفيد پيداست، او از سمت دمشق كه وادى يابس (دره خشك) ناميده مىشود، با هفت نفر كه يكى از آنها درفشى آماده اهتزاز با خود دارد، خروج مىكند. " (2) و در ص 74 همين كتاب آمده است كه " آغاز حركت او از قريه اى در غرب شام به نام اندرا همراه با 7 نفر است " و در صفحه 79 از قول " ارطاة بن منذر " آمده كه گفت: " مردى بد سيما و ملعون از مندرون در شرق بيسان در حالى كه بر شترى سرخ سوار و تاجى بر سر نهاده، خروج مىكند ".
قابل توجه است كه ابن حماد و ديگران روايات متعددى از قول تابعين آورده‌اند
ولى آنها را به پيامبر (صلى الله عليه وآله) يا اهل بيت (عليهم السلام) نسبت نداده‌اند، اين روايات درباره سفيانى و آغاز جنبش او مطالبى بيان كرده‌اند كه شبيه افسانه هاست. مانند اينكه: " او در عالم خواب ديده مىشود به او مىگويند برخيز و قيام كن، وى سه چوب نى در دست دارد، به هر كس كه آنها را بزند مرگ او حتمى است. " (1) اين روايات از افكار بنى اميه متأثر شده كه در شخصيت و نقش سفيانى مبالغه كرده و مىخواستند به او شخصيتى الهى بدهند.
ولى صرف نظر از روايات مبالغه آميز، روايات ديگر، جنبش او را سريع مىدانند، شدت يورش وى نزد راويان شيعه امرى شناخته شده است، بطورى كه يكى از راويان، درباره اينكه شيعيان هنگام خروج سفيانى چه بايد بكنند از امام صادق (عليه السلام) سؤال مىكند.
از حسين بن أبى العلاء حضرمى چنين روايت شده كه گفت:
" از ابو عبد الله (امام صادق (عليه السلام)) پرسيدم: وقتى سفيانى خروج كند ما چه كنيم؟ حضرت فرمود: مردان چهره خود را از او پنهان سازند، بر زنان و فرزندان مشكلى نيست. پس چون بر پنج شهر، يعنى شهرهاى شام مسلط شد، شما به سوى ولى امر خود (حضرت مهدى (عليه السلام)) كوچ كنيد. " (2) به نظر مىرسد كه سرسخت‌ترين رقباى سفيانى ابقع و هوادارانش باشند و مراد از بنى مروان در روايت ابن حماد نيز همين ها هستند آنجا كه مىگويد:
" بر مروانى چيره شده و او را به قتل رساند، سپس تا سه ماه به كشتار بنى مروان پردازد، آنگاه روى به اهل مشرق (ايرانيان) آورد تا اين كه وارد كوفه شود " (3)
برخى روايات نشانگر اين معنى است كه شيعيان منطقه شام هنگام خروج سفيانى، از دشمنان عمده وى شمرده نمىشوند، بلكه طرفداران ابقع و اصهب هستند كه دشمن شيعه و سفيانى هر دو هستند، از امام باقر (عليه السلام) روايت شده كه فرمود:
" سفيانى، براى انتقام گرفتن از دشمنانتان، برايتان كافى است. او براى شما يكى از نشانه هاست.
آن فاسق اگر خروج كند، يكى دو ماه بعد از خروج او آرام مىمانيد و از سوى او به شما زيانى نرسد تا آنكه جمعيت زيادى از غير شما را به قتل رساند. بعضى از ياران حضرت پرسيدند: در آن وقت زنان و فرزندانمان را چه كنيم؟ امام فرمود: مردان شما خود را از او پنهان دارند زيرا هراس و شرارت او متوجه شيعيان ماست، اما زنان ان شاء الله مشكلى نيابند. پرسيدند: مردان كجا بروند و به كجا بگريزند؟ امام فرمود: هر كس بخواهد به مدينه يا مكه و يا شهرى ديگر برود. ولى شما را به مكه توصيه مىكنم چرا كه آنجا محل اجتماع و وعده گاه شماست. مدت اين فتنه به مدت باردارى زن، نه ماه طول كشد و بخواست خدا بيش از آن نخواهد شد. " (1) اين روايت حاكى از آن است كه هجوم سفيانى بر شيعيان شام، پس از خروج وى و در ماه رمضان رخ مىدهد. همچنين روايات يادآور مىشوند كه سلطه او بر منطقه، مقتدرانه و مطلق است بگونه‌اى كه بر تمام مشكلات داخلى پيروز مىگردد.
" مردم شام از او اطاعت كنند بجز دسته هايى از رهروان حق كه خداوند آنها را از شر همراهى سفيانى حفظ كند. " (2) برخى از علما، از اين روايت اين گونه برداشت مىكنند كه شيعيان لبنان و شام در قلمرو حكومت سفيانى نبوده و از او اطاعت نمىكنند كه احتمال آن نيز هست. و
مىتوان گفت دست كم، گروههايى از اهل شام از گردن نهادن به فرمان او خوددارى خواهند كرد. و گروه‌هايى آگاه، از شيعيان و غير شيعيان عراق و حجاز را خداوند از مشاركت در جنبش سفيانى و عمليات نظامى سفيانى بر كنار مىدارد. و بعيد نيست كه آنها از شرايط سياسى ويژه اى نسبت به هموطنان عادى در دولت سفيانى برخوردار باشند و بتوانند تا اين اندازه مستقل باقى بمانند. همچون استقلال فعلى لبنان نسبت به كشور سوريه.
به هر حال، وقتى سفيانى از استيلاى خود بر منطقه آسوده خاطر شود، عمليات مهم برون مرزى خود را آغاز مىكند و لشكر خود را براى رويارويى با ايرانيانى كه زمينه ساز ظهور حضرت اند آماده مىكند.
" آنگاه سفيانى همه تلاش و كوشش خود را متوجه عراق كند و سپاه وى وارد قرقيسيا شود و در آنجا به كارزار پردازد " (1) نبرد قرقيسيا قرقيسيا شهر كوچكى در مدخل ورودى رودخاد خابور به رودخانه فرات است، محل كنونى آن بلندى هاى همجوار با شهر دير الفزور سوريه نزديك مرز سوريه و عراق و در فاصله كمى از مرز تركيه است.
در معجم البلدان آمده است: گفته مىشود نام آن از قرقيسيا پسر طهمورث پادشاه آنجا گرفته شده است. حمزه اصفهانى مىگويد: قرقيسيا عربى كركيسيا است و از كركيس گرفته شده كه نام ميدان اسب دوانى است كه در عربى به آن " حلبه " مىگويند. (2)
طبق روايات، نبرد بزرگى در آنجا اتفاق مىافتد كه وقت آن مشخص نيست اما بعضى روايات آن را جنگ بين بنى العباس وبنى اميه مىدانند و بعضى ديگر آن را با جنگ سفيانى كه در زمان امام مهدى (عليه السلام) خروج خواهد كرد، مرتبط دانسته‌اند. و بعضى، علت آن جنگ را گنجى دانسته‌اند كه در بستر رود فرات ظاهر مىگردد و بر سر آن جنگ بين سفيانى و ترك ها درمىگيرد.
و اكنون روايات آن:
روايت شده كه امام باقر (عليه السلام) به شخصى به نام ميسر فرمود: " چقدر بين شما و قرقيسيا فاصله است؟ عرض كرد: آنجا نزديك ساحل فرات است. فرمود: آگاه باش كه در آنجا واقعه اى اتفاق خواهد افتاد كه از زمان خلقت آسمان و زمين چنان واقعه اى روى نداده و روى نخواهد داد. آنجا سفره رنگينى براى پرندگان آسمان و درندگان زمين گسترده شود. قيس در آنجا كشته شود و كسى خونخواه او نخواهد بود ".
در روايت ديگر آمده است كه: " منادى ندا دهد: بياييد بسوى گوشت ستمگران " (1).
از حذيفة بن منصور روايت شده كه امام صادق (عليه السلام) فرمود: " خداوند سفره رنگينى در قرقيسيا خواهد داشت، يكى از آسمان ندا كند: اى پرندگان آسمان و اى درندگان زمين براى سير كردن خود بشتابيد به سوى گوشت ستمگران " (2).
روايت ذيل اين جنگ را به بنى عباس و بنى اميه نسبت مىدهد:
روايت شده كه امام باقر (عليه السلام) فرمود: " بين بنى عباس و بنى مروان جنگى در قرقيسيا رخ دهد كه نوجوانهاى شجاع و نيرومند در آن پير گردند. خداوند پيروزى را از آنها بردارد و به پرندگان آسمان و درندگان زمين وحى كند: خود را از گوشت ستمگران سير سازيد. سپس سفيانى خروج كند " (3).
جابر جعفى مىگويد: امام باقر (عليه السلام) به من فرمود: " اى جابر، خود را زمين گير كن و هيچ حركتى منما تا نشانه‌هايى كه برايت مىگويم آشكار شود. اگر آنها را درك كنى. اولين علامت، اختلافى است كه بين اولاد فلانى روى خواهد داد كه فكر نمىكنم آن را ببينى، زيرا بعد از من اتفاق مىافتد و منادى از آسمان ندا دهد و نواى پيروزى از سوى دمشق، به گوش رسد و قريه‌اى از نواحى شام به نام " جابيه " در زمين فرو رود و گوشه راست مسجد دمشق فرو ريزد و گروهى از منطقه ترك ها شورش كنند و به دنبال آن آشوب روم فرا رسد. آنگاه برادران ترك روى آورده تا در جزيره فرود آيند و شورشيان روم از طرف ديگر آمده و در رمله مستقر گردند. اى جابر در آن سال اختلافات زيادى در منطقه غرب (غرب كشورهاى اسلامى) رخ دهد، اولين جائى كه تخريب شود، شام است. سه گروه اصهب، ابقع و سفيانى در شام درگير شوند. سفيانى با ابقع جنگيده و او را با همراهانش به هلاكت رساند سپس اصهب را نابود كند. تمام تلاش سفيانى اين است كه به عراق روى آورد. سپاه او به قرقيسيا كه رسد صد هزار تن از ستمگران آنجا كشته شوند. آنگاه سفيانى سپاهى به كوفه فرستد كه تعداد آنان به هفتاد هزار نفر مىرسد او مردم كوفه را اسير يا مصلوب و يا به قتل رساند ".
در آن هنگام پرچم‌هايى از خراسان ظاهر شده و به سرعت حركت كنند. عده اى از اصحاب حضرت قائم (عليه السلام) همراه آنانند، آنگاه شخصى از اهل كوفه عليه سفيانى خروج كند كه به دست فرمانده سپاه سفيانى بين حيره و كوفه كشته شود. سپس سفيانى سپاهى به مدينه روانه كند كه به سبب آن حضرت مهدى (عليه السلام) از مدينه به مكه رود. خبر به فرمانده سپاه سفيانى مىرسد كه مهدى (عليه السلام) از مدينه خارج شده است. او سپاهى به دنبال آن حضرت مىفرستد ولى به آن حضرت نمىرسد. حضرت مضطرب و نگران همچون موسى بن عمران (عليه السلام) از مدينه خارج و وارد مكه گردد. فرمانده سپاه سفيانى به بيداء كه رسد ناگاه منادى از آسمان ندا دهد: اى، بيداء، اين سپاه را در خود فرو بر! پس زمين بيداء دهان باز كرده و آنها را در خود فرو برد بگونه‌اى كه سه نفر از آنها بيشتر نجات نيابند كه خداوند صورتهاى آنان را به پشت سرشان برگرداند، آنها از نژاد سگ‌اند و درباره آنان نازل شده است. اين آيه قرآن " اى كسانى كه به شما كتاب (آسمانى) داده شده، به آنچه نازل كرده‌ايم (به قرآن) كه تصديق مىكند آنچه نزد شماست ايمان آوريد قبل از آنكه
صورتهايى را محو كنيم و به پشت برگردانيم... " آن روز قائم (عليه السلام) در مكه خواهد بود. او تكيه بر بيت الله الحرام فرياد برآورد: اى مردم عالم! ما از خداوند يارى مىطلبيم، هر كس دعوت ما را بپذيرد ما اهل بيت پيامبر شماييم، ما نزديكترين مردم به خداوند محمديم (صلى الله عليه وآله)... " اين روايت در كتاب " الفتن " ابن حماد، با سند آمده و آن را مرتبط به سفيانى مىداند. ولى طرفهاى درگير با او را ترك ها و رومى‌ها مىشمارد و دولت مصر را نيز شريك سفيانى مىشمارد. و مىگويد: " از ارطاة روايت شده: هنگامى كه ترك و روم براى جنگ اجتماع كنند و قريه‌اى از دمشق در زمين فرو مىرود و قسمتى از گوشه غربى مسجد دمشق فرو ريزد، سه پرچم در شام بالا رود: ابقع، اصهب و سفيانى. آنگاه شخصى در دمشق محاصره و با همراهانش كشته شود، سپس دو نفر از طايفه ابى سفيان خروج كنند كه پيروزى با دومى آنها خواهد بود. هنگامى كه نيروهاى ابقع از مصر خارج شوند، سفيانى با سپاهش خروج كرده و در قرقيسيا با ترك و روم بجنگد. جنگى كه درندگان از گوشت كشته ها سير شوند. " (1) اما رواياتى كه اين نبردها را با گنج مرتبط مىدانند، فراوانند. واضح‌ترين آنها روايتى است كه مىگويد: پيامبر (صلى الله عليه وآله) فرمود: " فرات كوهى از طلا و نقره را برملا كند. بر سر آن جنگى درگيرد كه از هر نه نفر، هفت نفر كشته شوند. اگر در آن روز بوديد، نزديك ماجرا نشويد ". (2) در همين روايت آمده است: " فتنه چهارم هجده سال به طول انجامد و آنگاه كه خاموش شود، در فرات كوهى از طلا ظاهر گردد. و جنگى بر سر آن درگيرد كه از هر نه نفر، هفت نفر كشته شوند! ".
مقصود از فتنه چهارم در اين روايت مشخص نيست، زيرا احاديث در شمارش فتنه ها متعارضند. البته شناخت فتنه آخر، آسان است، زيرا روايات تصريح كرده‌اند كه ظهور امام مهدى (عليه السلام) بعد از آن خواهد بود.
بنابراين نمىتوان بر طبق اين روايات كه سندشان غير قابل اعتماد است، قضاوت كرد. ولى در صورت صحت، احتمال دارد منظور از گنج، منابع نفت يا معادن طلا يا نقره باشد و بين دولتهاى سه گانه بر سر آن اختلاف بوجود آيد.
اكثر روايات در اين جنگ ها، ترك ها را طرف درگير با سفيانى مىدانند و ممكن است منظور، سپاه ترك باشد. زيرا، اين جنگ به خاطر ثروتى كه در مرز سوريه و تركيه ظاهر مىگردد به پا مىشود و احتمال هم دارد كه منظور از ترك، روس ها باشند كه طبق برخى احاديث، آنها قبل از خروج سفيانى در جزيره ربيعه يا ديار بكر نزديك قرقيسيا فرود مىآيند. و در احاديث ديگرى هم آمده كه سفيانى با ترك ها مىجنگد، سپس بدست حضرت مهدى (عليه السلام) شكست مىخورد. و منظور از جزيره، منطقه اى است نزديك موصل كه به همين نام و به نام ديار ربيعه شناخته مىشود و منظور جزيرة العرب نيست. و اما فرود نيروهاى روم در رمله (شنزار) احتمال دارد كه مقصود شنزارهاى فلسطين يا مصر باشد.
ورود سپاه سفيانى به عراق روايات تأكيد دارند كه سفيانى بعد از نبرد قرقيسيا سپاهش را به سوى عراق روانه مىكند. از امام باقر (عليه السلام) روايت شده است كه فرمود: " سفيانى با ابقع روبرو شده و به نبرد مىپردازد. او ابقع و يارانش را مىكشد، سپس به سراغ اصهب مىرود و او را نيز به هلاكت مىرساند.
پس از آن تمام همت خود را صرف هجوم به عراق مىكند. سپاه او هنگام عبور از قرقيسيا درگير جنگ مىشوند. حدود صد هزار نفر از ستمگران به هلاكت مىرسند. آنگاه سفيانى سپاهى مركب از هفتاد هزار نفر به كوفه روانه مىكند. (1) امام على (عليه السلام) فرمود: " هنگامى كه سپاه سفيانى عازم كوفه شود، گروهى را به سراغ اهالى
خراسان فرستد و اين در حالى است كه اهالى خراسان نيز در جستجوى حضرت مهدى اند " (1).
يكى از اصحاب امام باقر (عليه السلام) بنام جابر جعفى مىگويد: " از امام باقر (عليه السلام) درباره سفيانى سؤال كردم، فرمود: شما كجا و سفيانى كجا؟ او نخواهد آمد تا آنكه قبل از او شخصى به نام " شيصبانى " خروج كند. او از محلى به نام كوفان مانند آب از زمين بالا آيد و خوبان شما را بكشد. آنگاه بايد خروج سفيانى و سپس ظهور قائم (عليه السلام) را انتظار كشيد ". (2) شيصبان در لغت اسمى از اسمهاى شيطان است و در روايات اهل بيت (عليهم السلام) كنايه از شخصى از دشمنان نابكار اهل بيت يا فردى گمنام است.
از امام باقر (عليه السلام) روايت شده است: فرزندان فلانى حتما به حكومت خواهند رسيد. هنگامى كه به حكومت رسند اختلاف كنند و امورشان متفرق گردد تا آنكه خراسانى از مشرق و سفيانى از مغرب خروج كرده و براى رسيدن به كوفه مانند دو رقيب در مسابقه سرعت گيرند. آنگاه هلاكت فرزندان فلانى به دست آن دو صورت پذيرد. بطورى كه احدى از آنها را باقى نگذارند (3).
مقصود از فرزندان فلانى احتمالا خاندان آخرين حاكم عراق قبل از امام مهدى (عليه السلام) است كه شايد شيصبانى و يا شخص ديگرى باشد.
در روايات شيعه و سنى، رفتار سفيانى در عراق با شيعيان اهل بيت (عليهم السلام) وحشتناك و فجيع توصيف شده است. اما اعتبار بعضى از اين روايات به جهت سند يا متن محل ترديد است زيرا خبر از وقايع گذشته اى مىدهند كه ربطى به خروج سفيانى و ظهور امام مهدى (عليه السلام) ندارند. براى نمونه بعضى از آنها را ذكر مىكنيم:
از امام صادق (عليه السلام) روايت شده است كه فرمود: گويا سفيانى (يا رفيق او را) مىبينم كه در
ميدان كوفه لنگر انداخته و منادى او فرياد برمىآورد: هر كس سر بريده يكى از شيعيان على (عليه السلام) را بياورد هزار درهم جايزه مىگيرد. آنگاه همسايه به همسايه حمله‌ور شده و مىگويد او از شيعيان على است. سر او را مىبرد و هزار درهم جايزه مىگيرد. آگاه باشيد كه در آن روز حكومت شما جز بدست زنازادگان نخواهد بود. گويا در آن زمان شخص نقابدارى را مىبينم. پرسيدم: آن شخص نقابدار كيست؟ فرمود: يكى از خود شماست كه مانند شما سخن مىگويد. نقاب بر چهره زده و شما را شناسائى مىكند و يك يك شما را زير فشار قرار مىدهد، بدانيد كه او زنازاده خواهد بود. (1) در روايت ديگر آمده است: سواران سفيانى همچون شب ظلمانى و سيل ويرانگر روى آورند، به هر كجا كه رسند نابود و ويران كنند تا آنكه وارد كوفه شده و شيعيان آل محمد (عليهم السلام) را بكشند. سپس در همه جا به جستجوى اهل خراسان پردازند. در همان حال اهالى خراسان در جستجوى حضرتند و مردم را به يارى او مىطلبند. " (2) در كتاب لوائح الأنوار البهية نوشته سفارينى حنبلى آمده است: سفيانى با ترك ها جنگيده و بر آنها غلبه كند، سپس در زمين، دست به فساد زند، آنگاه وارد زوراء (بغداد) شده و مردم آنجا را بكشد.
بر اساس اين روايات، فجايع سپاه سفيانى در جنگ با عراق مخصوصا در رابطه با شيعيان اهل بيت (عليهم السلام) به شدت وحشتناك است.
اين روايات، نام تعدادى از اماكن و مناطقى را كه سپاه سفيانى در آنجا متمركز مىگردد ذكر كرده‌اند مانند زوراء (بغداد) و انبار و صراة و فاروق و روحاء. از امام صادق (عليه السلام) روايت شده است كه فرمود: سفيانى سپاهى مركب از يكصد و سى هزار نفر به كوفه روانه سازد كه در روحاء و فاروق فرود آيند. شصت هزار نفر از آنان در كوفه متمركز گردند كه جايگاه قبر
هود پيامبر (عليه السلام) در نخيله است. (1) سفيانى با حمله به عراق به هدفش كه تسلط كامل بر عراق است، نمىرسد زيرا پس از گذشت چند هفته از اين هجوم، به حجاز حمله مىكند تا نقش جديدى را براى جلوگيرى از حركت امام مهدى (عليه السلام) در مكه آغاز نمايد. بعضى از روايات آورده‌اند كه سفيانى سپاهش را از عراق به سوى حجاز روانه مىكند و بعضى مىگويند از شام، اما ممكن است او قسمتى از سپاه خود را از عراق و قسمتى ديگر را از شام روانه حجاز كند.
از امام باقر (عليه السلام) روايت شده است كه فرمود:
سفيانى سپاهى را كه تعدادشان به هفتاد هزار نفر مىرسد روانه كوفه كند و اهل آن سامان را با كشتن و دار زدن و اسارت گرفتار سازد. در اين هنگام صاحبان پرچم هاى سياه از طرف خراسان بسرعت حركت كنند. تعدادى از ياران حضرت قائم (عليه السلام) جزء آنانند. (2) در نسخه خطى ابن حماد ص 84 آمده است: سفيانى وارد كوفه شود و سه روز به غارت آن پرداخته و شصت هزار نفر از اهالى كوفه را به قتل رساند و هجده شب در آنجا بماند. آنگاه پرچمهاى سياه وارد منطقه شده و در كنار آب، توقف كنند. ياران سفيانى با خبر ورود آنها مىگريزند، گروه ديگرى كه برخى از آنها اهل بصره‌اند نيز از نخلستانهاى كوفه خروج كنند كه فقط تعداد كمى از آنها مسلحند، آنها به ياران سفيانى دست پيدا كرده و اسراى كوفه را از دست آنها آزاد سازند. آنگاه صاحبان پرچمهاى سياه عده اى را براى بيعت نزد امام مهدى (عليه السلام) بفرستند.
همچنين روايت بعدى كه منسوب به امير المؤمنين (عليه السلام) است ورود سپاه سفيانى به عراق را توصيف مىكند كه همزمان با فتنه غرب و واقعه اى شبيه جنگ جهانى
است. اين روايت همچنين بيانگر ورود نيروهاى خراسانى به عراق است كه زمينه ساز حركت امام مهدى (عليه السلام) هستند. به نظر مىرسد كه اين روايت مجموعه اى از روايت هاى راويان مختلف در رابطه با موضوع مورد بحث باشد.
از امير المؤمنين (عليه السلام) نقل شده كه فرمود: " اى مردم! از من بپرسيد پيش از آنكه فتنه اى از شرق چون شتر لجام گسيخته جهان را پس از يك مرگ و حيات (و يا پس از كشت و كشتار) لگدمال كند يا آنكه فتنه اى در مغرب زمين چون آتش در هيزم خشك افتد و فرياد انتقام و خونخواهى سر دهد، چون ايام بگذرد و چرخ فلك بگردد، به ستوه آمده و گوييد: چه شده است؟ آيا او مرده؟ به كجا رفته است؟ آن روز است كه تأويل اين آيه روشن گردد: " سپس پيروزى بر آنها را بار ديگر به شما برگردانديم و شما را با ثروت و پسران يارى كرده و جمعيت شما را بيش از آنان قرار دهيم.
اين فتنه نشانه‌هايى دارد: نخست آنكه كوفه با كمين و خندق محاصره و در كوچه ها، گوشه خانه هاى آن سنگربندى شود و مساجد، چهل شب تعطيل گردد. آنگاه سه پرچم در اطراف مسجد بزرگ كه شبيه پرچمهاى هدايت هستند، به اهتزاز درآيند. آن روز قاتل و مقتول هر دو در آتش‌اند. كشت و كشتار فراوان و مرگ ها سريع شود. در آن حال انسانى پاك همراه هفتاد تن در پشت كوفه به قتل رسد و شخصى ديگر در ميان ركن و مقام (در كنار خانه كعبه) سر بريده شود و شخصى به نام، اسبغ مظفر، به همراه عده زيادى از انسانهاى شيطان صفت در محل " بيعة الاصنام " كشته شوند.
علامت ديگر، خروج سفيانى با پرچم سبز (يا سرخ) و صليب طلائى است، فرمانده او شخصى از قبيله كلب است. دوازده هزار سوار، سفيانى را در راه مكه و مدينه همراهى كنند. فرمانده او شخصى از بنى اميه بنام خزيمه است. چشم چپ او نابينا و فقط پوستى بر آن است. بسيار دنيا طلب است او بدون شك پيش مىرود تا در مدينه فرود آيد. مردان و زنانى از آل محمد (عليهم السلام) را در خانه اى در مدينه كه به آن خانه ابو الحسن اموى مىگويند، زندانى كند. سپس گروهى را در پى مردى از آل محمد (عليهم السلام) فرستد كه عده اى از مستضعفين در مكه به رهبرى مردى از غطفان گرد او جمع شده‌اند. تا آنكه در ميان سنگ هاى سفيد در منطقه بيداء فرود آيند، اما ناگهان زمين آنها را در خود فرو برد. هيچكس از آنها جز يك نفر نجات نيابد.
خداوند صورت آن يك نفر را به پشت سر برگرداند تا باقيمانده آنها را بترساند و برحذر دارد. آن روز تأويل اين آيه شريفه محقق خواهد شد: " اى كاش مىديدى هنگامى كه آنان وحشت زده‌اند و برايشان چاره و گريزى نيست و از مكانى نزديك گرفته شوند.
سفيانى صد و سى هزار نفر به سوى كوفه روانه مىكند، بخشى از آنها در روحاء و فاروق و در جايگاه مريم و عيسى (عليهما السلام) در قادسيه فرود مىآيند و هشتاد هزار تن از آنان رهسپار كوفه مىشوند. محلى كه قبر حضرت هود (عليه السلام) در نخيله در آن قرار دارد و در روز عيد به كوفه حمله مىكنند. در آن روز رهبر مردم شخص ظالم و ستمگرى است كه به او ساحر و جادوگر مىگويند و او از شهرى به نام زوراء (بغداد) در ميان پنج هزار كاهن و پيشگو خروج مىكند. در كنار پل آن هفتاد هزار نفر را مىكشد بگونه‌اى كه مردم از فراوانى خون و بوى اجساد، سه روز از نزديك شدن به فرات خوددارى مىكنند. آن روز دختران با عفافى را كه چهره‌شان توسط ديگران ديده نشده به اسارت مىگيرند و بر محملها سوار نموده به مكانى در نزديكى نجف مىبرند.
سپس صد هزار نفر مشرك و منافق از كوفه خروج كرده و بى هيچ مانعى وارد دمشق مىشوند. همان شهرى كه " ارم ذات العماد " است يعنى دارايى قصرها و ستونهاى برافراشته.
پرچم‌هائى از مشرق زمين به اهتزاز درآيند كه از جنس پنبه، كتان و حرير نيستند، اين پرچمها نشان و مهر سيد بزرگ را برخوردارند و مردى از آل محمد (عليهم السلام) (امام زمان) آنان را فرماندهى مىكند. روزى كه در مشرق به حركت درآيند بوى عطرشان چون مشك در مغرب به مشام رسد و هراس و وحشت به مدت يك ماه، پيشاپيش آنها حركت مىكند.
از سوى ديگر فرزندان خلافكار سعد در كوفه به خونخواهى پدرانشان حكومت را در دست گيرند تا آنكه سواران مردى به نام حسين چون اسبان تيز تك بر آنها بتازند در حالى كه ژوليده، غبار آلود و گريانند.
يكى از آنها با چشمان اشك بار پاى بر زمين كوبد و گويد: از امروز به بعد ديگر نشستن سزاوار نيست.
خداوندا ما توبه كار و متواضع بوده و در پيشگاه ربوبى تو سر فرود آورده و پيشانى بر خاك مىساييم. آنها همان بزرگانى هستند كه خداوند چنين توصيف‌شان كرده است. " همانا خداوند توبه كنندگان و پاكيزگان را
دوست دارد ". پاكيزگان، همچون آنها از آل محمد (عليهم السلام) هستند.
شخصى از مسيحيان نجران خروج كرده و دعوت امام (عليه السلام) را لبيك گويد. او اولين مسيحى است كه چنين مىكند. كليساى خود را ويران و صليب خود را مىشكند. او همراه غلامان، مستضعفان و سواران خروج نموده و با پرچمهاى هدايت به سوى نخيله حركت مىكند.
محل اجتماع مردم از هر جاى زمين در " فاروق " است كه پايگاه امير المؤمنين (عليه السلام) و در محلى بين " برس و فرات " قرار دارد. آن روز ميان مشرق و مغرب سه هزار يهودى و مسيحى كشته شوند، بگونه‌اى كه بعضى بعض ديگر را به قتل رسانند. در آن هنگام تأويل اين آيه روشن مىگردد: " پيوسته آنها اين سخن را تكرار مىكردند تا آنها را چون زراعت درو شده خاموش ساختيم " يعنى با شمشير و زير سايه شمشير " (1).
قسمت اول و آخر اين روايت، يك جنگ جهانگير را خاطر نشان مىسازد كه نابودى و ويرانى آن گريبانگير غرب مىشود و در آن سه هزار هزار يعنى سه ميليون نفر كشته مىشوند و ما آن را در جاى خود بيان خواهيم كرد.
و شايد معناى " ايجاد شكاف و رخنه در زواياى كوچه هاى كوفه " ساختن سنگر و جنگهاى خيابانى در برابر حمله سفيانى يا غربى ها باشد.
به زودى درباره درفشهاى سه گانه اطراف مسجد الحرام در نهضت ظهور، و درگيرى بر سر قدرت، اندكى قبل از ظهور حضرت مهدى (عليه السلام) مطالبى بيان خواهيم كرد.
كشته شدن انسان پاك‌سرشتى در " پشت كوفه " همراه هفتاد تن، ما را به ياد شهادت استادمان، شهيد صدر (قدس سره) و دوستان و ياران او مىاندازد. شايد منظور از پشت كوفه همان شهر نجف اشرف باشد.
منظور از وجود شخصى مطهر و پاكيزه كه اندكى قبل از ظهور حضرت بين ركن و
مقام در كنار خانه خدا به شهادت مىرسد، فرستاده آن حضرت به سوى مردم مكه است.
در اين روايت چند نام و واژه وجود دارد كه مقصود از آنها مشخص نيست مانند اسبغ مظفر با بسيارى از انسانهاى شيطان صفت كه در بتخانه به قتل مىرسند و مانند پسران سعد سقا و فرمانده كاهن ساحر و ديگران كه شايد به اين روايت افزوده شده و يا نام اشخاص خاصى در آن دوره باشند.
برخى از روايات تصريح يا اشاره دارند كه حضرت مريم و عيسى (عليهما السلام) از عراق ديدن نموده و در قادسيه منزل نموده‌اند و مدتى در محل مسجد براثا نزديك بغداد مانده‌اند. والله العالم.
اما قبر هود (عليه السلام) در نخيله معروف بوده و در نزديكى نجف اشرف در وادى السلام است و اما درفش‌هاى مشرق زمين، همان درفش‌هاى خراسانى ها است كه زمينه ساز ظهوراند.
فاروق در روايت دوم بايد توضيح يكى از راويان باشد كه در متن روايت وارد شده و منظور از محل تجمع مردم، نيروهاى حضرت مهدى (عليه السلام) است كه در آن مكان گردهم مىآيند.
واضح است كه اين نمونه روايتها درباره نشانه هاى ظهور حضرت يا ساختگى و دروغ است و يا سخنان راويان حديث و كلمات علما است كه مطالب آن را با روايات مخلوط نموده و سپس به پيامبر و يا ائمه نسبت داده‌اند!
سپاه سفيانى در راه حجاز (سپاهى كه در زمين فرو مىرود) به زودى درباره نهضت ظهور حضرت مهدى (عليه السلام) سخن خواهيم گفت و به بررسى كشمكش سياسى در حجاز خواهيم پرداخت كه طبق روايات، بدنبال كشته شدن
عبد الله، حاكم حجاز و اختلاف در مورد جانشين او و درگيرى بين قبايل حجازى بر سر حكومت، بوجود خواهد آمد.
اين اختلافات موجب تضعيف حكومت حجاز شده و به حضرت فرصت مىدهد كه نهضت خود را در مكه آغاز و شهر را آزاد و حاكميت خود را بر آن تثبيت كند.
در اين مرحله، وقتى حكومت حجاز، خود را از شكست نهضت حضرت عاجز مىبيند، مستقيم و يا توسط دولتهاى بزرگ، سفيانى را وارد ماجرا مىكند. آنگاه سفيانى، نيروهاى خود را نخست به مدينه منوره و سپس به مكه مكرمه گسيل مىدارد. در اين هنگام حضرت به مسلمانان و به مردم جهان اعلام مىدارد كه در انتظار وقوع معجزه اى است كه پيامبر، وعده داده يعنى همان فرو رفتن سپاه سفيانى به زمين در بيداء نزديك مكه. حضرت اعلام مىكند كه به زودى پس از اين معجزه، نهضت مقدس خويش را ادامه خواهد داد.
در برخى روايات آمده است كه فرا خواندن نيروهاى سفيانى به حجاز بويژه مكه و مدينه قبل از شروع نهضت حضرت اتفاق مىافتد و سپاه سفيانى با هدف جستجوى حضرت و يارانش وارد مدينه منوره گرديده و در آنجا مرتكب جنايات فراوانى مىشوند. در آن زمان حضرت در مدينه بسر مىبرند، ولى مانند موسى (عليه السلام) با حالت بيم و اميد از مدينه خارج مىشوند، سپس خداوند اجازه ظهور حضرت را صادر مىكند.
روايات شيعه و سنى، ورود لشكر سفيانى از طرف عراق و شام به مدينه منوره را هجومى سخت و ويرانگر توصيف مىكنند كه هيچ مقاومتى در برابر خود نمىيابد واو با ياران مهدى (عليه السلام) و شيعيان اهل بيت (عليهم السلام) در كشتار و نابودى زن و مرد، بزرگ و كوچك همانگونه كه در عراق عمل كرده رفتار مىكند! بلكه مىتوان گفت
حمله سفيانى در مدينه به مراتب سخت تر خواهد بود. در نسخه خطى ابن حماد از ابن شهاب چنين نقل شده:
" سفيانى به فرمانده خود در كوفه كه با سوارانش آنجا را سخت درهم كوبيده، نامه اى مىنويسد و دستور مىدهد كه به طرف حجاز حركت كند، او روانه مدينه شده و چهل هزار نفر از قريش و انصار را به قتل مىرساند، شكم زنان را مىدرد و فرزندان را هلاك مىكند و يك برادر و خواهر از طايفه قريش را كه نامشان محمد و فاطمه است بر در مسجد مدينه به دار مىآويزد " (1).
برخى روايات مىگويند كه اين برادر و خواهر از عموزادگان همان مرد پاك سرشت " نفس زكيه " هستند كه امام مهدى (عليه السلام) وى را به مكه مىفرستد و او پانزده شب قبل از ظهور حضرت در مسجد الحرام به قتل مىرسد و اين برادر و خواهر هم از دست لشكريان سفيانى در عراق گريخته بودند اما جاسوسى كه از عراق با اين دو همراه بوده آنان را به دشمنان معرفى و سر انجام توسط افراد سفيانى به دار آويخته مىشوند.
از امام باقر (عليه السلام) روايت شده است كه فرمود:
" سفيانى و همراهانش ظهور كنند، در حالى كه انديشه اى جز غلبه بر آل پيامبر (صلى الله عليه وآله) و پيروان آنها ندارند. از اين رو گروهى را به كوفه فرستند. رفتار آنها با شيعيان آل محمد (صلى الله عليه وآله) كشتن و دار زدن است. سپس گروه ديگرى را رهسپار مدينه كنند. مردى در آنجا به قتل رسد و مهدى و منصور از آنجا بگريزند. اما از آل پيامبر (صلى الله عليه وآله) كسى باقى نماند مگر اينكه دستگير و زندانى شود، سپاه سفيانى به جستجوى آن دو مرد فرارى بپردازند و مهدى (عليه السلام) كه مانند موسى (عليه السلام) نگران و مضطرب از شهر خارج شده بود وارد مكه شود " (2)
در همين باره آمده كه " سفيانى با سپاهى انبوه وارد مدينه مىشود ". (1) و نيز " اهل مدينه قبل از حمله سفيانى از شهر خارج مىشوند " (2).
چنين به نظر مىرسد كه " منصور " كه با حضرت مهدى (عليه السلام) از مدينه خارج مىشود همان نفس زكيه محمد باشد كه از ياران حضرت است و حضرت او را به مسجد الحرام مىفرستد تا پيام آن بزرگوار را به گوش جهانيان برساند اما وى را به قتل مىرسانند و احتمال هم دارد كه شخص ديگرى باشد.
در روايات، به غير از مدينه و مكه، از مناطق ديگر حجاز كه نيروهاى سفيانى به آن وارد شوند، سخنى به ميان نيامده و پيداست كه مدت اشغال شهر مدينه چندان طولانى نيست سپس سفيانى تمام يا بخش عمده اى از سپاه خود را به مكه مىفرستد كه آن معجزه موعود رخ مىدهد و تمام سپاهيان اعزامى در نزديكى مكه به زمين فرو مىروند.
برخى روايات، باقى ماندن لشكريان سفيانى در مدينه را تنها چند روز ذكر مىكنند، و ظاهرا منظور از ورود سفيانى به مدينه، ايجاد رعب و وحشت و جستجوى حضرت است نه اقامت در شهر.
روايتهائى كه در مورد فرو رفتن سپاه سفيانى به زمين است در كتابهاى حديثى مسلمانان، فراوان و متواتر است و شايد مشهورترين آنها در منابع سنى ها روايتى باشد كه از ام سلمه نقل شده كه گفت:
" پيامبر خدا (صلى الله عليه وآله) فرمود: پناهنده‌اى به خانه خدا پناه برد اما لشكرى به سوى او فرستاده شود، چون به بيابان مدينه رسند، زمين آنها را ببلعد " (3)
فخر رازى از مفسران اهل سنت در تفسير اين آيه كه مىگويد " و اگر ببينى هنگامى كه آنان وحشت زده‌اند و ديگر آنها را راه گريزى نيست و از مكانى نزديك گرفته مىشوند " (1) آورده است كه: " از ابن عباس روايت شده كه اين آيه در مورد فرو رفتن گروهى در بيابان بيداء نازل شده است. " علامه طبرسى از مفسران شيعه در تفسير مجمع البيان مىگويد:
" ابو حمزه ثمالى از قول امام زين العابدين (عليه السلام) و امام حسن (عليه السلام) نقل مىكند كه منظور اين آيه، لشكرى ست كه در صحراى بيداء زمين آنها را در كام خود فرو مىبرد. " و از حذيفه يمانى چنين روايت شده:
" پيامبر (صلى الله عليه وآله) از فتنه اى كه بين اهل مشرق و مغرب واقع خواهد شد ياد نمود و فرمود در حالى كه آنها گرفتار فتنه هستند، ناگهان سفيانى از وادى يابس (بيابان خشك) بر آنها خروج كند، تا آنكه در دمشق فرود آيد آنگاه دو لشكر را به سوى مشرق و مدينه روانه كند تا به زمين بابل از شهر نفرين شده (بغداد) برسد، او بيش از سه هزار نفر را بكشد و بالغ بر يكصد زن را به زور تصاحب كند، و سيصد نفر از اولاد فلان عباس را به هلاكت رساند، آنگاه به كوفه هجوم آورده و اطراف آن را ويران سازد. سپس از آنجا خارج شده، به سوى شام حركت كند، در اين هنگام لشكرى با پرچم هدايت از آن منطقه به پا خيزد و با لشكر سفيانى رو در رو گردد و آنها را چنان تار و مار كند كه يك نفر هم كه خبر مرگ بقيه را ببرد باقى نماند. و آنچه از اسيرها و غنيمتها در دست آنهاست باز پس گيرند و اما لشكر دوم وارد مدينه شده و سه شبانه روز به غارت و چپاول آنجا پرازند، آنگاه به سوى مكه روانه گردند تا به بيابان رسند. خداوند در اين هنگام جبرئيل را به سوى آنها فرستد و فرمايد: اى جبرئيل برو و آنها را نابود كن، پس جبرئيل ضربه اى به آن زمين زند كه آنها را در خود فرو برد، هيچيك از آنها نجات نيابد مگر دو مرد از قبيله جهينه. " (2)
از امير مؤمنان (عليه السلام) نقل شده است كه فرمود:
" مهدى مىآيد، با موهايى مجعد و خالى بر گونه، آغاز نهضتش از سوى مشرق است. آنگاه كه چنين شود سفيانى خروج و به مدت باردارى يك زن يعنى نه ماه فرمانروائى نمايد، او در شام خروج كند و اهل شام بجز قبيله هاى حق طلب، مطيع او شوند، سپس با لشكرى انبوه وارد مدينه شود تا آنكه وقتى به بيابان مدينه رسد، خداوند او را در آنجا به زمين فرو برد. و اين است معناى فرموده خداوند: " و اگر ببينى هنگامى كه آنان وحشت زده‌اند و ديگر آنها را راه گريزى نيست و از مكانى نزديك گرفته شوند " (1) شايد معناى " آغاز نهضت حضرت از مشرق " اين باشد كه آغاز حركت حضرت توسط قيام ايرانيانى است كه از جمله زمينه سازان ظهور حضرت هستند.
و منظور از جمله " آنگاه كه چنين شود " يعنى دستور ظهور صادر گردد و دولت برپا شود، سفيانى خروج كند. در اين روايت معين نشده كه خروج سفيانى آيا بلافاصله پس از تشكيل دولت زمينه ساز ظهور حضرت خواهد بود يا پس از سالهاى طولانى.
ولى شواهد بيانگر آن است كه نوعى ارتباط بين دولت ايرانيان و خروج سفيانى وجود دارد و خروج وى جهت روياروئى با ايرانيان است، همچنانكه در اوايل بحث مربوط به جنبش حضرت به آن اشاره كرديم.
از حنان بن سدير نقل شده است كه گفت:
" از ابو عبد الله (امام صادق (عليه السلام)) درباره حادثه بلعيدن بيابان بيداء سؤال كردم. فرمود: آنجا محلى ست به نام " اماصهرا " كه بر سر راه " بريد " در فاصله دوازده ميلى از منطقه " ذات الجيش " قرار دارد. (2) ذات الجيش بيابانى است ميان مكه و مدينه وأماصهرا محلى در همان منطقه است.
از محمد بن على (امام باقر (عليه السلام)) روايت شده كه فرمود:
" به زودى پناهنده‌اى به مكه خواهد آمد، هفتاد هزار سرباز تحت فرمان مردى از قيس براى دستگيرى وى به آنجا اعزام مىشوند، همين كه تمام آنها در " ثنيه " اجتماع كنند، جبرئيل بگونه‌اى كه صدايش به شرق و غرب بيابان برسد ندا دهد: اى بيدا، اى بيدا، بگير آنها را كه خيرى در آنها نيست. هيچكس هلاكت آنها را نبيند مگر چوپانى در كوهستان كه شاهد ماجراست و خبر اين حادثه را براى بقيه مىبرد. پس وقتى آن پناهنده شده به مكه داستان آنها را بشنود، خروج كند ". (1) همچنين از ابى قبيل نقل شده كه گفت:
" از آنها كسى باقى نماند مگر يك بشارت دهنده و يك بيم دهنده، اما بشارت دهنده نزد مهدى (عليه السلام) و يارانش مىآيد و از آنچه اتفاق افتاده خبر مىدهد و شاهد ماجرا، در چهره‌اش ديده شود، يعنى خداوند صورت او را به پشت سر او برمىگرداند و بدين ترتيب با مشاهده برگشتن چهره او به پشت سر، سخن او را تصديق مىكنند و آگاه مىشوند كه لشكر سفيانى در زمين فرو رفته‌اند و دومى نيز همانند اولى خداوند چهره‌اش را به پشت برگردانده، نزد سفيانى مىآيد و آنچه بر سر ياران او آمده براى وى بازگو مىكند، سفيانى نيز به جهت علامتى كه در او مىبيند گفته وى را باور مىكند و آن را مطابق با واقع مىداند. اين دو نفر مردانى از قبيله كلب هستند. " (2) از حفصه نقل شده:
" از پيامبر خدا شنيدم كه فرمود: لشكرى از جانب مغرب با هدف تصرف خانه كعبه بيايد. اما وقتى به بيداء رسد زمين آنها را در خود فرو برد، كسانى كه پيشاپيش آن لشكرند بازگردند تا ببينند چه بر سر جماعت آمده است كه آنها نيز به همان مصيبت گرفتار شوند، آنگاه خداوند هر كس را بر طبق نيت او برانگيزد. " (3)
يعنى كسى كه مجبور به شركت در لشكر سفيانى بوده اگر چه در آخرت مانند شخص داوطلبى كه با ميل و اراده خود شركت كرده، نيست اما او نيز به زمين فرو مىرود.
روايتى ديگر از پيامبر (صلى الله عليه وآله) نقل شده كه فرمود:
" در شگفتم از قومى كه قتلگاهشان يكى اما خاستگاهشان متفاوت و گوناگون است، پرسيدند: اى رسول خدا چرا چنين شود؟ فرمود: چون در ميان آنها افرادى مجبور و بى ميل و مخالف وجود دارد ".
يعنى كسانى كه در يك محل و در يك زمان از دنيا مىروند، خداوند با توجه به نيت ها و انگيزه‌هايشان در قيامت آنها را مورد حسابرسى و مؤاخذه قرار مىدهد، زيرا برخى از آنها به اكراه و بخاطر ترس از جان و ناموس خود و بعضى به اجبار و گروهى ديگر داوطلبانه و با رغبت در آن لشكر شركت مىكنند.
روايتى شمار نفراتى كه به زمين فرو مىروند را دوازده هزار نفر ذكر كرده، نه هفتاد هزار نفر. و روايتى ديگر مىگويد كه يك سوم آنها به زمين فرو مىروند و يك سوم ديگر چهره‌هايشان به پشت سر برمىگردد و يك سوم باقيمانده سالم مىمانند. " (1) * * آغاز عقب‌نشينى سفيانى پس از فرو رفتن لشكر سفيانى در زمين، ستاره بخت او رو به افول مىگذارد، و اختر سعادت حضرت مهدى (عليه السلام) رو به اوج و درخشندگى مىنهد.
روايات، بعد از اين واقعه، نقش نظامى ديگرى براى سفيانى در حجاز بيان
نمىكنند. و اين بدان معنى است كه با حادثه مذكور نقش او در حجاز پايان مىيابد.
اما احتمال دارد نيروهايى براى او در مدينه باقى بمانند كه با نيروهاى حكومت حجاز همراهى كنند. روايات تأييد مىكنند كه پس از واقعه فرو رفتن قواى سفيانى، حضرت با سپاهى بيش از ده هزار نفر، براى آزادى مدينه راهى آن شهر شده و با دشمنان خود درگير مىشود.
به هر حال حضرت، مدينه و حجاز را فتح و نيروهاى دشمن را سركوب مىكند و لشكر سفيانى هر جا كه روياروى او باشند، از حجاز تا عراق و شام، شكست مىخورند. همچنانكه طبق روايات يك يا چند نبرد نيز در عراق بين لشكر سفيانى با سپاهيان مهدى (عليه السلام) و ياران يمنى و خراسانى آن حضرت اتفاق مىافتد.
نبرد اهواز طبيعى است كه پس از شكست سفيانى بدست پيشگامان ايرانى و يمنى ظهور، عراق تحت قلمرو حكومت حضرت و ياران وى درآيد و شكست معجزه آساى سفيانى در حجاز عامل مؤثرى در تثبيت قدرت ياوران مهدى (عليه السلام) در عراق گردد بويژه آنكه نيروهاى پيشگام، پس از شكست قواى سفيانى، در عراق مستقر مىشوند و گروهى را جهت بيعت با امام زمان (عليه السلام) نزد آن حضرت به حجاز مىفرستند.
از امام باقر (عليه السلام) روايت شده كه فرمود:
" ياران درفش‌هاى سياه كه از خراسان مىآيند در كوفه فرود آيند و چون مهدى (عليه السلام) ظهور كند گروهى را جهت بيعت بسوى او فرستند. " (1)
همين روايت را ابن حماد آورده است:
" ياران درفش‌هاى سياه از خراسان به كوفه روى آورند و چون مهدى (عليه السلام) در مكه ظهور نمايد، گروهى را جهت بيعت نزد وى فرستند. " (1) اما رواياتى نيز وجود دارد كه از درگيرى نيروهاى سفيانى در عراق سخن مىگويد و اين بار سفيانى با نيروى يكپارچه و متشكل امام مهدى (عليه السلام) روبرو مىشود.
حضرت، شعيب بن صالح، فرمانده نيروهاى ايرانى را به بعنوان فرمانده كل نيروهاى خود كه بخش عظيمى از آنان ايرانى و يمنى و بخشى ديگر از ساير سرزمين هاى اسلامى‌اند، انتخاب مىكند.
برخى از روايات تنها از نبرد دروازه استخر (2) سخن مىگويند و آن را به عنوان جنگى بزرگ ميان نيروهاى سفيانى و حضرت مهدى (عليه السلام) توصيف مىكنند.
دو روايت ديگر محل گرد آمدن نيروهاى ايرانى را منطقه " بيضاء استخر " معين مىكنند يعنى منطقه اى سفيد رنگ در شهر استخر كه به نظر مىرسد همان بلندى هاى نزديك مسجد سليمان باشد و به " كوه سفيد " معروف است.
همچنين سه روايت، خاطر نشان مىسازد كه وقتى امام از مدينه عازم عراق است نخست در بيضاء استخر فرود مىآيد و ايرانيها با حضرت بيعت مىنمايند و در آنجا به فرماندهى امام مهدى (عليه السلام) وارد كارزار با سفيانى شده و او را شكست مىدهند. در پى اين نبرد حضرت با هفت كجاوه نور كه معلوم نيست در كدام يك از آنهاست،
وارد عراق مىگردد. ما آن ماجرا را در مبحث نهضت ظهور بيان خواهيم كرد.
در نسخه خطى ابن حماد از على (عليه السلام) روايت شده كه فرمود:
" وقتى سپاه سفيانى به سوى كوفه مىروند، گروهى را به جستجوى ياران خراسانى مىفرستند.
همزمان، ياران خراسانى در جستجوى حضرت بيرون مىآيند، آنگاه هاشمى با درفش‌هاى سياه در حالى كه شعيب بن صالح پيشاپيش آنها در حركت است با او ملاقات مىكند و در محل دروازه استخر با ياران سفيانى برخورد مىنمايند و بين آنها نبردى بزرگ رخ مىدهد. درفش‌هاى سياه پيروز مىگردند و سواران سفيانى پا به فرار مىگذارند. آن هنگام مردم مهدى را مىخواهند و او را مىجويند. " (1) بنابر روايتى كه خواهد آمد منظور از كسى كه هاشمى با او ملاقات مىكند، حضرت مهدى (عليه السلام) و منظور از هاشمى، همان مرد خراسانى فرمانده نيروهاى ايرانى است. يعنى گروههاى ايرانى در جستجوى امام مهدى (عليه السلام) و جهت بيعت با او حركت مىكنند تا در كنار حضرت، عليه دشمنان به نبرد بپردازند. پس به فرماندهى مرد هاشمى خراسانى به طرف جنوب ايران حركت مىكنند. آنها نزديك مرز خاكى حجاز، نزديك بصره با حضرت ملاقات مىنمايند.
روايتى ديگر مىگويد:
" سفيانى هنگام جنگ در عراق، لشكريانش را به همه آفاق گسيل مىدارد. " (2) اين نكته نشانگر گستردگى و پراكندگى نيروهاى وى در عراق و مرزهاى ايران است كه فرضيه وجود نيروى دريائى سفيانى و هم پيمانان غربى وى را در خليج فارس تأييد مىكند.
روايت زير آمدن حضرت به جنوب ايران را بيان و جنگ دروازه استخر يا كوه
سفيد را توصيف مىكند ولى در متن روايت، نوعى آشفتگى وجود دارد:
" سفيانى پس از ورود به كوفه و بغداد، لشكريان خود را به همه آفاق مىفرستد اما از اهل خراسان كه در آنسوى رودخانه قرار دارند ترس و وحشتى به جانش مىافتد. سپاهيان مشرق به آنها (لشكريان سفيانى) هجوم آورده و آنها را مىكشند، وقتى اين خبر به سفيانى مىرسد سپاهى عظيم به استخر مىفرستد. آنها (سفيانى و نيروهايش) با حضرت مهدى (عليه السلام) و هاشمى در منطقه كوه سفيد با يكديگر برخورد مىكنند و بين آنها چنان جنگى بوقوع مىپيوندد كه ساقهاى پاى اسبان تا مچ در خون فرو مىرود ".
روايت نخست، تأثير شگرف شكست نيروهاى سفيانى در نبرد اهواز را يادآور مىشود كه اين شكست، موج عظيمى در ميان ملتهاى مسلمان و بين هواداران حضرت بوجود مىآورد، بطورى كه براى پيوستن به حضرت و بيعت با وى به جنب و جوش مىافتند و اين است معنى جمله " مردم مهدى را مىخواهند و او را مىجويند ".
به هر حال، بى ترديد مىتوان گفت كه سفيانى پس از فرو رفتن لشكرش در حجاز، وارد مرحله عقب‌نشينى و شكست مىگردد. و تمام سعى خود را صرف حفظ و نگهدارى قلمرو حكومت خود در سرزمين شام و تقويت آخرين خط دفاعى فلسطين و قدس و آمادگى در برابر حمله نيروهاى حضرت مهدى (عليه السلام) مىكند.
روايات، جنگ ديگرى بين سفيانى با حضرت مهدى (عليه السلام) ذكر نمىكنند، به جز نبرد بزرگ فتح قدس و آزادى فلسطين كه جنگ پايانى سفيانى است و به شكست هم پيمانان يهودى و غربى او نيز منتهى خواهد شد.
سفيانى در نبرد فتح قدس از روايات مربوط به اين نبرد بزرگ برمىآيد كه سفيانى با مشكلات زيادى روبرو مىشود، اولين مشكل، ضعف پايگاه مردمى او در سرزمين شام است زيرا قدرت و موقعيت فرمانروائى او هر قدر هم كه قوى باشد، اما از آنجا كه مردم خطه شام،
مسلمانند و معجزات و كرامات حضرت و شكست سفيانى و رابطه او با دشمنان اسلام را مشاهده مىكنند; از اين رو موج علاقه به حضرت و دوستى و گرايش به ايشان و بيزارى و نفرت از سفيانى و سياستهاى وى قوت مىگيرد.
به نظر مىرسد كه موج عظيم گرايش مردم به حضرت در سوريه، اردن، لبنان و فلسطين يعنى قلمرو حكومت سفيانى گسترش چشمگيرى پيدا خواهد كرد. زيرا روايات خاطر نشان مىسازند كه حضرت با سپاه خود بسوى سرزمين شام لشكركشى مىكند و در " مرج عذراء " ناحيه اى در سى كيلومترى دمشق اردو مىزند.. از اين موضوع مىتوان فهميد كه نه تنها سفيانى از نگهدارى مرزهاى خود و پيشروى سپاه حضرت، عاجز است بلكه او نيروهاى خود را از پايتختش يعنى دمشق، خارج كرده و به داخل فلسطين بازمىگرداند و مقر فرماندهى خود را در " منطقه رمله " جايى كه نيروهاى رومى در آن فرود مىآيند، قرار مىدهد.
بر اساس روايات، حضرت در آغاز نبرد، درنگ مىكند و مدتى در حومه دمشق مىماند تا بزرگان و مؤمنان اهل شام كه هنوز به حضرت نپيوسته‌اند، ملحق شوند.
سپس حضرت از سفيانى مىخواهد كه جهت گفتگو، شخصا حاضر شود. آنها يكديگر را ملاقات مىكنند. سفيانى تحت تأثير شخصيت حضرت قرار گرفته و با ايشان بيعت مىكند و تصميم مىگيرد دست از جنگ بردارد و منطقه را تسليم امام (عليه السلام) نمايد اما نزديكان و پشتيبانان سفيانى، او را سرزنش كرده و از تصميم خود منصرف مىسازند!
ظاهر روايات نبرد قدس و فلسطين، از لحاظ سياسى و طبيعى، هيچ تفسيرى جز ضعف پايگاه مردمى سفيانى در سرزمين شام و وجود موج مردمى طرفدار حضرت، ندارد. بعضى روايات اشاره دارند كه كار به جائى مىرسد كه بخشى از طرفداران سفيانى و قسمتى از لشكر او نيز با حضرت بيعت كرده و به ايشان مىپيوندند.
از امام باقر (عليه السلام) روايت شده كه فرمود:
" آنگاه وى (يعنى حضرت مهدى (عليه السلام)) به كوفه مىآيد و تا زمانى كه خدا بخواهد در آنجا مىماند تا بر كوفه مسلط گردد. سپس با همراهانش به " مرج عذراء " مىآيند در حالى كه بسيارى از مردم به آن حضرت پيوسته‌اند. در آن هنگام سفيانى در منطقه " رمله " (فلسطين) بسر مىبرد. دو سپاه رو در روى هم قرار مىگيرند. آن روز، روز ابدال است، جمعى از مردمى كه با سفيانى هستند از پيروى او دست كشيده و به شيعيان آل محمد (عليهم السلام) مىپيوندند و عده اى از مردم كه با آل پيامبر هستند به سفيانى مىگروند، آنها در واقع از پيروان او بوده و به او مىپيوندند. هر كس در آن روز بسوى پرچم خود مىشتابد.. " (1) از على (عليه السلام) روايت شده كه فرمود:
" وقتى سفيانى، لشكرى به سوى مهدى مىفرستد، در بيابان بيداء به هلاكت مىرسند. اين خبر به اهل شام مىرسد، آنها به خليفه خود گويند مهدى ظهور كرده، با او بيعت كن و به اطاعت وى درآى و اگر نه تو را مىكشيم، او عده اى را جهت بيعت نزد حضرت مىفرستد.. اما مهدى از سوى ديگر حركت مىكند تا در بيت المقدس فرود آيد. " (2) اين روايت، اوج محبوبيت مردمى حضرت و مخالفت مردم با سفيانى را نشان مىدهد.
و نيز آمده است:
" حضرت مىگويد پسر عمويم را نزد من آوريد تا با وى سخن گويم پس سفيانى نزد حضرت مىآيد و گفتگو مىكند، آنگاه زمام امور را به امام (عليه السلام) تسليم و با او بيعت مىكند! اما همين كه نزد ياران خود بازمىگردد قبيله كلب او را پشيمان مىكنند، به همين جهت برمىگردد و تقاضاى فسخ پيمان مىنمايد، امام نيز بيعت وى را فسخ مىكند، آنگاه سفيانى لشكريان خود را براى جنگ با امام بسيج مىكند ولى امام (عليه السلام) او را شكست مىدهد. خداوند روميان را نيز بدست آن حضرت نابود مىكند. " (3)
معنى عبارت " قبيله كلب او را پشيمان مىكند " يعنى او را از بيعت با حضرت مهدى (عليه السلام) پشيمان مىنمايند.
كلب نام عشيره‌اى ست كه دايى‌هاى سفيانيند و سمبل تعصب در ميان مردم شامند. اما در حقيقت كسانى كه سفيانى را پشيمان و حكومت او را در برابر حركت مردمى طرفدار امام حفظ و او را وادار به پيكار با آن حضرت مىكنند، همان پشتيبانان يهودى و رومى سفيانيند. همچنانكه از روايات پيشين و روايات ديگر مىتوان اين موضوع را بدست آورد.
به هر حال، سفيانى نمىتواند از جو موجود مردمى و از فرصتى كه حضرت به وى مىدهد، استفاده كند و مسلمانان سرزمين شام هم موفق به ساقط نمودن حكومت سفيانى و ارتش او نمىشوند، از اين رو وى و هم پيمانانش، نيروهاى خود را براى جنگى بزرگ آماده مىكنند، جنگى كه محورهاى آن به گفته روايات از عكا تا صور و از آنجا تا انطاكيه در ساحل دريا و از دمشق تا طبريه و تا داخل قدس گسترش مىيابد.
در اين هنگام است كه غضب خداوند و خشم حضرت مهدى (عليه السلام) و سپاهيانش بر سفيانى و هم پيمانان وى فرو مىبارد و نشانه ها و معجزات الهى بدست حضرت آشكار مىشود و سختى و تيره روزى به سفيانى و حاميان يهودى و رومى او روى مىآورد و آنان را به بدترين شكل به شكست مىكشاند.
سرانجام، سفيانى بدست يكى از سپاهيان امام (عليه السلام) دستگير و به زندگى طاغوتى او پايان مىدهند، ستمگرى كه در مدت پانزده ماه دست به جناياتى مىزند كه ديگران در سالهاى طولانى نمىتوانند مرتكب آن شوند.
ملاحظه در لندن، جوان تحصيل كرده‌اى از " آل حديدى " مرا ديد و گفت كه او چند بار كتاب عصر ظهور مرا مطالعه كرده و روايات علائم ظهور را تحقيق و بررسى نموده و به اين نتيجه رسيده كه نيروهاى سفيانى كه بر اساس روايات در كشورهاى شام، عراق، حجاز و خليج پخش مىشوند، كنايه از نيروهاى غربى و اروپائى ست.
اما به نظر بنده از ظاهر روايات همان مطلبى فهميده مىشود كه تاكنون بيان شد مضافا بر اينكه سفيانى آلت دست غرب و يهود است. اما نظر آن جوان فاضل كه معتقد است نيروهاى سفيانى كنايه از نيروهاى غرب و يهود است، موضوعى ست كه احتياج به شاهد و دليل دارد. والله العالم.
* *
نقش يمن در دوران ظهور روايات متعددى از اهل بيت (عليهم السلام) به دست ما رسيده كه بيانگر وقوع يك نهضت اسلامى و زمينه ساز ظهور حضرت در يمن است. سند تعدادى از اين روايت ها صحيح است (1) وقوع اين نهضت، حتمى و پرچم آن پرچم هدايت و زمينه ساز ظهور و پشتيبان آن حضرت است. حتى برخى روايات آن را هدايت بخش‌ترين پرچمها به صورت كلى در عصر ظهور مىنامند و بر ضرورت پشتيبانى آن، بيش از پشتيبانى پرچم مشرق ايرانى تأكيد مىكنند. و زمان آن را همزمان با خروج سفيانى در ماه رجب يعنى چند ماه قبل از ظهور حضرت و مركز آن را صنعا معرفى مىكنند.
رهبر اين نهضت، در روايات، به " يمانى " معروف است. و روايتى نام او را " حسن " و يا " حسين " و از نسل " زيد بن على " مىداند.
اينك مهمترين روايات مربوط به اين نهضت را بررسى مىكنيم:
از امام صادق (عليه السلام) روايت شده كه فرمود:
" قبل از قيام قائم، وقوع پنج علامت حتمى است: يمانى، سفيانى، صيحه آسمانى، كشته شدن نفس زكيه و فرو رفتن در بيداء " (2).
و نيز فرمود:
" خروج سفيانى، يمانى و خراسانى در يك سال، يك ماه و يك روز و ترتيب آنها همچون رشته مهره‌ها پشت سر هم خواهد بود. سختى از هر سو پديد آيد، واى بر كسى كه با آنها مخالفت و دشمنى كند.
در ميان درفش‌ها، هدايت‌گرتر از درفش يمانى وجود ندارد، چرا كه درفش حق است و شما را بسوى صاحبتان دعوت كند. وقتى يمانى قيام كند، فروش اسلحه به مردم حرام است. پس بسوى او بشتابيد كه درفش او درفش هدايت است. بر هيچ مسلمانى، سرپيچى از او جايز نيست و اگر كسى چنين كند اهل آتش است، زيرا او مردم را به حق و به راه مستقيم دعوت كند. " (1) امام رضا (عليه السلام) در مورد كسى كه ادعا مىكرد، امام زمان است، فرمود:
" قبل از ظهور (مهدى)، سفيانى، يمانى، مروانى و شعيب بن صالح خواهند آمد، پس او چگونه چنين ادعائى مطرح مىكند؟ " (2) منظور از مروانى در روايت، احتمال دارد همان ابقع باشد يا آنكه در متن روايت خراسانى بوده و توسط نويسندگان اشتباهى رخ داده باشد.
از امام صادق (عليه السلام) روايت شده كه فرمود:
" خروج اين سه تن، خراسانى، سفيانى و يمانى در يك سال، يك ماه و يك روز اتفاق مىافتد. و درفش يمانى از همه هدايت كننده تر است زيرا كه دعوت به حق مىكند. " (3) و از هشام بن حكم نقل شده كه چون " طالب حق " خروج كرد به امام صادق (عليه السلام) گفته شد: " آيا اميدواريد اين شخص يمانى باشد؟ حضرت فرمود: خير، يمانى پيرو على است و اين شخص از آن حضرت بيزارى مىجويد " (4) و در همين روايت آمده است كه " يمانى و سفيانى
همچون دو اسب مسابقه هستند " يعنى هر يك مىكوشد از ديگرى سبقت گيرد.
و در بعضى روايات درباره حضرت مهدى (عليه السلام) وارد شده است:
" او از يمن و آبادى اى به نام كرعه خروج مىكند. " كرعه قريه‌اى در يمن از منطقه بنى خولان نزديك صعده است. در صورت صحيح بودن اين روايت، بايد گفت كه منظور، خروج يمانى است كه قيام خود را از اين منطقه آغاز مىكند و اگر در بعضى روايات آمده كه آغاز حركت حضرت از مشرق است; منظور آغاز حركت ياران آن حضرت است. زيرا آنچه در روايات ثابت و مكرر آمده اين است كه امام زمان (عليه السلام) از مكه و مسجد الحرام قيام خود را آغاز مىكند.
در كتاب بشارة الاسلام آمده است:
" آنگاه، فرمانروائى بنام حسين يا حسن از صنعاء قيام كند و با قيام او فتنه هاى سخت از ميان برود، خجسته و پاك ظاهر شود و در پرتو ظهور او تاريكيها به روشنى تبديل و حق بعد از پنهان شدن، آشكار گردد. " (1) * * اكنون به بررسى چند نكته درباره نهضت و قيام يمانى مىپردازيم:
الف: نقش انقلاب و قيام يمانى: طبيعى است كه نهضتى كه زمينه ساز حضرت مهدى (عليه السلام) در يمن است; نقش عمده اى در مساعدت نهضت آن حضرت و يارى او در حجاز دارد. هر چند كه در روايات به اين نقش چندان اشاره نشده و شايد دليل آن حفظ نهضت يمانى و جلوگيرى از آسيب هاى احتمالى به آن باشد. ما به زودى در مبحث نهضت آن حضرت خواهيم گفت كه نيروهاى انسانى كه در مكه و حجاز قيام
مىكنند و سپاه حضرت را تشكيل مىدهند، بطور عمده از ياوران حجازى و يمنى خواهند بود.
يمنى ها در عراق طبق بعضى روايات، به دنبال ورود سفيانى به عراق، يمانى هم وارد آنجا مىشود. نيروهاى يمنى در جنگ با سفيانى نقش پشتيبانى نيروهاى ايرانى را دارند، چرا كه از لابلاى اخبار چنين فهميده مىشود كه طرف اصلى درگير با سفيانى، مردم مشرق زمين يعنى ياران خراسانى و شعيب هستند.
از طرف ديگر، يمنى ها علاوه بر حجاز، نقش اساسى در منطقه خليج خواهند داشت، گرچه روايات آن را خاطر نشان نساخته‌اند، اما ممكن است فرمانروائى يمن، حجاز و كشورهاى حوزه خليج در دست نيروهاى يمنى باشد كه پيرو حضرت‌اند.
ب: چرا پرچم يمانى از پرچم خراسانى هدايت بخش تر است؟ با اينكه درفش خراسانى و بطور كلى درفش‌هاى اهل مشرق به درفش هدايت، توصيف شده و كشتگان آنها شهيد محسوب گشته و تعدادى از ايرانيان جزو وزيران، مشاوران و از ياران خاص حضرت‌اند. از جمله فرمانده نيروهاى ايرانى، شعيب بن صالح كه توسط امام به فرماندهى كل ارتش حضرت انتخاب مىگردد. و با آنكه نقش ايرانيان، در آماده سازى قيام حضرت، نقش وسيع و فعالى است و فداكارى آنان آغازگر نهضت حضرت خواهد بود، و ما آن را در فصل " نقش ايرانيان در دوران ظهور " بيان خواهيم كرد، پس چرا انقلاب يمانى هدايت بخش تر از نهضت ايرانيان است؟
دليل اين كار ممكن است به روش اداره حكومت توسط يمانى بازگردد يعنى روش ساده و قاطع اسلامى در رهبرى سياسى و ادارى. در حالى كه دولت ايرانيان از پيچيدگى در مديريت و نواقص ديگر رنج مىبرد، اين تفاوت ريشه در سادگى و قبيله اى بودن جامعه يمن و وراثت تمدن كهن و چند گانه جامعه ايرانى دارد.
همچنين ممكن است انقلاب يمن بخاطر برخوردارى از سياست هاى قاطع، و دستگاه اجرائى واقع بين و بهره گيرى از نيروهاى مخلص و مطيع و نظارت مستمر بر عملكرد كارگزاران خود، داراى قدرت هدايت بيشترى باشد. و اين همان دستور العملى است كه اسلام به متوليان امور مىدهد تا بر اساس آن با كاركنان حكومتى عمل نمايند همچنانكه در منشور امير مؤمنان (عليه السلام) به مالك اشتر مىبينيم. در صفات حضرت مهدى (عليه السلام) نيز آمده است كه " او نسبت به كارگزاران و كارمندان خود سختگير و نسبت به بينوايان مهربان است ".
در حالى كه ايرانيان بر اساس چنين سياستى عمل نمىكنند.
و نيز احتمال دارد درفش يمانى از اين جهت هدايت كننده تر باشد كه در تعقيب طرح جهانى اسلام، خود را ملزم به رعايت قوانين و مقررات بين المللى روز نداند، در حالى كه ايرانيان معتقد و ملزم و مجبور به رعايت آنها باشند.
اما بهتر آن است كه بگوئيم انقلاب يمانى به دليل بهره گيرى از رهنمودهاى مستقيم حضرت مهدى (عليه السلام) قدرت هدايت بيشترى دارد چرا كه يمن جزء لاينفك قلمرو نهضت حضرت شمرده مىشود.
علاوه بر آن، شخص يمانى به ديدار حضرت نائل مىشود و بطور مستقيم از آن حضرت كسب تكليف مىكند.
نشانه هاى اين ادعا، روايات مربوط به انقلاب يمنى هاست كه رهبر انقلاب يمن يعنى شخص يمانى را مىستايد و مىگويد: " بسوى حق هدايت كند و شما را بسوى صاحبتان بخواند. سرپيچى از فرمان او براى مسلمانان جايز نيست و كسى كه چنين كند اهل آتش خواهد بود " اما در روايات مربوط به نهضت ايرانيان، بيش از ستايش رهبران، از عموم مردم به عنوان ياوران درفش‌هاى سياه و اهل مشرق، ستايش شده است. البته بجز شعيب بن صالح كه با توجه به روايات، نسبت به بقيه فرماندهان، امتياز و برترى
ويژه اى دارد و پس از او سيد خراسانى و سپس مردى از قم در روايات مورد ستايش قرار گرفته‌اند.
علاوه بر همه اين موارد، انقلاب يمانى به ظهور امام (عليه السلام) نزديكتر از انقلاب ايرانيان است، حتى اگر فرض كنيم يمانى قبل از سفيانى قيام كند يا آنكه يمانى ديگرى زمينه ساز يمانى موعود باشد.
در حالى كه انقلاب ايرانيان بدست مردى از قم صورت مىپذيرد كه سرآغاز نهضت و قيام حضرت مهدى (عليه السلام) است " آغاز نهضت او از مشرق است " و فاصله بين شروع نهضت ايرانيان و بين خراسانى و شعيب ممكن است بيست يا پنجاه سال و يا آنچه خدا اراده كند، به طول انجامد...
چنين نهضتى بر پايه اجتهاد فقهاء و نمايندگان سياسى آنان استوار است و از امتياز خلوص انقلاب يمانى كه بطور مستقيم از ناحيه امام مهدى (عليه السلام) هدايت مىشوند، بهره‌مند نيست.
ج: نكته ديگر اينكه، ممكن است يمانى چند نفر بوده و مثلا دومين آنها، يمانى مورد نظر باشد. در رواياتى كه گذشت خروج يمانى موعود را با صراحت همزمان با ظهور سفيانى، يعنى سال ظهور حضرت بيان كرديم ولى روايت ديگرى با سند صحيح از امام صادق (عليه السلام) وجود دارد كه مىگويد:
" يك مصرى و يك يمانى قبل از سفيانى قيام مىكنند. " (1) بنابر اين روايت، يمانى اول، زمينه ساز يمانى موعود خواهد بود، همچنانكه " مردى از قم " و " اهالى مشرق " زمينه ساز خروج خراسانى و شعيب خواهند بود كه هر دو در روايات وعده داده شده‌اند.
اين روايت، زمان خروج يمانى اول را پيش از سفيانى تعيين كرده كه ممكن است اندكى قبل از سفيانى و يا سالهاى طولانى قبل از او باشد. والله العالم.
د: مطلب ديگر، روايتى است كه عبيد بن زرارة از امام صادق (عليه السلام) روايت نموده كه گفت:
" نزد امام صادق (عليه السلام) از سفيانى سخن گفته شد. حضرت فرمود: او چگونه خروج كند در حالى كه مرد چشم شكسته در صنعاء هنوز خروج نكرده است. " (1) اين خبر از روايات قابل توجه است كه در منابع معتبرى همچون كتاب غيبت نعمانى آمده و شايد سند آن صحيح باشد.
و چنانچه گفتيم، احتمال دارد مردى كه قبل از سفيانى ظهور مىكند، يمانى اول باشد كه زمينه ساز يمانى موعود است. اما در اينكه منظور از " مرد چشم شكسته " چيست، چند احتمال وجود دارد. بهترين آن اين است كه بگوئيم، اين يك بيان رمزى از امام صادق (عليه السلام) است و معناى آن جز در وقت خود آشكار نمىگردد.
* *
حوادث مصر در دوران ظهور روايت هاى فراوانى پيرامون حوادث مصر در دست ما است. اين روايات مژده پيامبر (صلى الله عليه وآله) به مسلمانان درباره فتح مصر، غلبه غربى ها بر آن كشور در زمان نهضت فاطمى ها و بالاخره حوادث زمان ظهور حضرت مهدى (عج) را دربر مىگيرد.
اما به نظر مىرسد كه حوادث زمان ظهور با حوادث مربوط به تشكيل دولت فاطمى ها در مصر آميخته شده زيرا در هر دو حادثه، ورود سپاه غرب به مصر پيش بينى شده است.
راه حل اين مشكل آن است كه ببينيم در متن كدام روايت ماجرايى مطرح شده كه به زمان ظهور متصل است و يا از حادثه اى سخن گفته كه مرتبط با حوادث زمان ظهور حضرت است مانند خروج سفيانى و امثال آن.
با رعايت اين نكته، تعدادى از روايات كه حوادث مصر را در عصر ظهور ترسيم كرده‌اند در دست ما باقى مىماند كه بدون ترديد بيانگر حوادث زمان ظهور حضرت بوده و يا به احتمال قوى جزء آنها محسوب مىگردد.
اكنون به چند دسته از اين روايات توجه كنيد:
الف: روايات مربوط به كشته شدن فرمانرواى مصر بدست مردم آن كشور.
اين حادثه بعنوان يكى از نشانه هاى ظهور آمده است. (1) تعبيرى كه در زمان ما بين مردم رايج شده و گفته مىشود از نشانه هاى ظهور آن است كه: " اهل مصر سادات خود را مىكشند و بردگان بر كشور سادات مسلط مىشوند " (2) و آن را به قتل " انور سادات " انطباق مىدهند، تطبيق درستى نيست، چرا كه كلمه " سادات " در اين روايات، به معناى رؤساى حكومت است نه اسم شخص خاص.
بعلاوه طبق روايات، پس از قتل فرمانرواى مصر كه از نشانه هاى ظهور حضرت است، يك سپاه يا بيشتر وارد مصر مىشود كه چنانچه خواهيم گفت، همان سپاه غرب است.
برخى از روايات، كشته شدن فرمانرواى مصر را همزمان با كشته شدن حاكم شام بدست مردم شام، مىدانند: " قبل از وى فرمانرواى شام و حاكم مصر كشته مىشوند " (3).
شايد بين روايت قتل فرمانرواى مصر با روايت انقلاب مردى از مصر قبل از خروج سفيانى، رابطه اى وجود دارد.
در بحار الانوار ج 52 ص 210 آمده است:
" پيش از سفيانى، مصرى و يمانى قيام مىكنند. " اين شخص مصرى ممكن است سركرده فرماندهان و فرمانده سپاهى باشد كه طبق برخى روايات جنبشى در مصر ايجاد نموده و اعلان وضعيت جنگى مىكند.
" سركرده فرماندهان در مصر قيام مىكند و سپاهيانش را تجهيز و بسيج مىنمايد. " در روايتى ديگر هم گفته شده كه وى قبل از ورود نيروهاى غربى، مردم را به
سوى آل پيامبر (صلى الله عليه وآله) دعوت مىكند.
" اهل غرب به سوى مصر هجوم آورند، ورود آنها علامت سفيانى است و قبل از آن شخصى مردم را به سوى آل پيامبر (صلى الله عليه وآله) دعوت نمايد. " (1) احتمال هم دارد كه مرد مصرى و سركرده فرماندهان و مردى كه مردم را دعوت به اهل بيت پيامبر (صلى الله عليه وآله) مىنمايد سه نفر باشند نه يك نفر.
به هر حال، مجموع اين روايات نشانگر قيام و انقلابى است كه زمينه ساز ظهور حضرت در مصر است و يا حداقل بيانگر وجود جو اسلامى نيرومندى است كه باعث تحول و انقلاب داخلى در مصر شده و با جنگ و صلح جهانى مرتبط است.
از جمله روايات حوادث مصر، غلبه قبطيان بر اطراف مصر است، از امير مؤمنان (عليه السلام) روايت شده كه درباره يكى از نشانه هاى ظهور فرمود:
" تسلط قبطيان بر اطراف مصر " (2) ممكن است منظور از روايتى كه در نسخه خطى ابن حماد از ابوذر (ره) روايت شده همين حادثه باشد، آنجا كه مىگويد: " امنيت از مصر رخت بربندد. خارجه (يعنى راوى) گويد به ابوذر گفتم: در آن هنگام كه امنيت از دست رود، پيشوايى نيست كه آن را برگرداند. گفت: خير، زيرا نظام آن گسسته شود. " (3) بر اساس اين روايات، قبطى هاى مصر فتنه اى به پا كرده و از حكومت سرپيچى و بر برخى نواحى مصر سلطه مىيابند، و سبب ضعف امنيت و اقتصاد مصر مىگردند..
طبيعى است كه اين طغيان و سركشى بوسيله دشمنان مسلمين از خارج هدايت مىشود، زيرا سابقه ندارد كه قبطيان در تاريخ خود بدون كمك قدرت خارجى دست به تحرك مهمى عليه مسلمانان زده باشند چنان كه در جنگ هاى صليبى و در عصر كنونى نيز اوضاع به همين شكل است.
روايات، زمان تحرك قبطيان را معين نكرده‌اند ولى روايت ديگرى به نقل از حذيفه مىگويد:
" مصر، تا خراب شدن بصره از ويرانى در امان است " (1) و در همين روايت آمده است: " و خراب شدن مصر از خشكى رود نيل سرچشمه گيرد " شايد خرابى موعود بصره، بعد از ورود سفيانى به عراق و در سال ظهور حضرت باشد.
ب: احاديث مربوط به ورود نيروهاى مغربى به مصر.
نويسندگان، اين نشانه را معمولا از علامتهاى ظهور حضرت شمرده‌اند. منظور از مغرب، در اين روايت و روايات ديگر، كشورهاى غرب سرزمينهاى اسلامى است كه شامل مغرب، الجزائر، ليبى، تونس و... مىگردد. و بسيارى از اين روايات بر ورود نيروهاى مغربى به مصر در زمان انقلاب فاطمى ها، منطبق است.
اما در كتاب " غيبت " شيخ طوسى ص 278 كه از قديمى ترين و معتبرترين منابع ما است روايتى آمده كه در آن اهل " غرب " گفته شده نه اهل " مغرب " و صاحب بحار الانوار و بشارة الاسلام نيز روايت را از او نقل نموده‌اند. اما غير از اين دو نفر، ساير افراد آن را به اشتباه " مغرب " نقل كرده‌اند. بنابراين آنچه در اين روايات است، نيروهاى غربى ست.
روايت ديگرى، زمان ورود غربيها به مصر را اندكى قبل از خروج سفيانى در دمشق مىداند. اين نكته، در قسمتى از روايت طولانى عمار ياسر (رحمه الله) بيان شده است:
" دولت اهل بيت پيامبرتان در آخر الزمان برقرار شود و داراى نشانه‌هايى است... اهل غرب به سوى مصر حركت كنند. ورود آنها به مصر علامت سفيانى است. " با توجه به اينكه سفيانى چند ماه قبل از ظهور خروج مىكند، بنابراين، ورود نيروهاى غرب به مصر يا در سال ظهور و يا نزديك به آن اتفاق مىافتد.
اكنون مناسب است به روايتى اشاره كنيم كه بيانگر درگيرى سفيانى با اهل مصر است. بر اساس اين روايت سفيانى وارد مصر شده و به مدت چهار ماه دست به جنايت مىزند، به احتمال قوى اين روايت از احاديث غير واقعى و مبالغه آميز در مورد سفيانى است. زيرا در منابع معتبر اشاره اى به آن نشده اما طبق بعضى روايات، سفيانى در دمشق، " ابقع " را به قتل مىرساند. او، يا اهل مصر است و يا با مصر ارتباطى دارد. والله العالم.
روايت ديگرى مىگويد مهدى (عليه السلام) مصر را منبر (پايگاه تبليغاتى) خود قرار مىدهد و اين مطلب در روايت عبايه اسدى از على (عليه السلام) چنين وارد شده است:
" شنيدم امير مؤمنان (عليه السلام) فرمود: در مصر منبرى بنا كنم و دمشق را ويران سازم و يهود و نصارى را از تمام شهرهاى عربى اخراج و با اين چوب عرب ها را برانم. راوى گويد: گفتم: بگونه‌اى خبر مىدهيد كه گويا پس از مرگ زنده مىشويد؟ فرمود: هيهات! اى عبايه، واقعا به خطا رفتى! مردى از تبار من چنين خواهد كرد. " (1) و نيز از على (عليه السلام) در مورد حضرت مهدى (عليه السلام) و يارانش چنين وارد شده است:
" آنگاه (مهدى و يارانش) به سوى مصر رهسپار شوند. حضرت بر منبر آنجا بالا رود و براى مردم سخن گويد، زمين در اثر عدالت شاد شود و آسمان باران رحمت خود را فرو فرستد، درختان بارور شوند و زمين، گياهان خود را بيرون داده و چهره خويش را با گل و گياه بر اهل زمين بيارايد، حيوانات وحشى چنان در امن و امان بسر برند كه در مسير مردم مانند چهار پايان اهلى به چرا پردازند، نور دانش در دلهاى مؤمنان پرتو افكند، بگونه‌اى كه هيچ مؤمنى به برادر دانشمند خود نياز علمى پيدا نكند، در آن روز، اين آيه تجلى يابد. (خداوند هر كدام آنها را از فضل و كرم خود بى نياز كند) " (1) از اين دو روايت چنين استفاده مىشود كه مصر در حكومت جهانى مهدى، پايگاه علمى و تبليغى معروفى خواهد شد بويژه با توجه به اين عبارت: " در مصر منبرى بنا خواهم كرد ". و اين جمله " آنگاه بسوى مصر روانه شوند و او بر منبر آنجا بالا رود " يعنى حضرت و يارانش راهى مصر شوند اما نه براى فتح، يا تثبيت حكومت، بلكه به جهت استقبال مردم مصر از امام و يارانش، از اين رو همانگونه كه جد بزرگوارش على (عليه السلام) وعده داده، آنجا را به عنوان منبر و سخنگاه خويش انتخاب مىنمايد، تا پيام خود را به تمام عالم برساند.
اين نكته كه مصر كرسى علم و پايگاه پيام رسانى حضرت به جهان باشد، منافاتى با آنچه در روايت به آن اشاره شد كه مسلمانان نياز علمى به يكديگر نخواهند داشت، ندارد چرا كه دانش امرى نسبى است.
ج: حديث مربوط به اينكه حضرت در دو هرم از اهرام مصر گنجينه‌ها و ذخائرى از دانش و غير آن دارد.
اين روايت، در منابع معتبر ما، مانند كتاب " كمال الدين " شيخ صدوق (قدس سره) ص 564 از قول احمد بن محمد شعرانى، يكى از فرزندان عمار ياسر (رحمه الله)، از محمد بن
قاسم مصرى آمده است كه پسر احمد بن طولون، هزار كارگر را به مدت يكسال براى جستجوى در ورودى هرم به كار گماشت. آنان به سنگى مرمر برخوردند. پشت آن در، ساختمانى قرار داشت اما نتوانستند در ساختمان را بگشايند. تا اينكه كشيشى مسيحى از حبشه، نوشته سنگ را كه از طرف يكى از فراعنه مصر بود، خواند: " من اهرام و ظرف هاى سفالى را ساختم و اين دو هرم را بنا نهاده و گنجها و ذخائر خود را در آن به وديعت نهادم " ابن طولون گفت: " اين چيزى است كه هيچ كس جز قائم آل محمد (صلى الله عليه وآله) راه و چاره آن را نمىداند " سپس آن تخته سنگ بجاى اولش گذارده شد.
در اين روايت نقاط ضعفى وجود دارد كه شايد برخى راويان به آن افزوده باشند اما در عين حال، نقاط قوت قابل توجهى نيز به چشم مىخورد. والله العالم.
د: حديث " أخنس مصر " نويسنده كنز العمال حديث زير را به نقل از تاريخ ابن عساكر از پيامبر (صلى الله عليه وآله) روايت كرده كه فرمود:
" مردى از قريش بنام اخنس (و بر اساس كتاب فيض القدير مناوى ج 4 ص 131) مردى از بنى اميه در مصر قدرت را بدست خواهد گرفت. سپس بر او پيروز شوند و يا قدرت از او گرفته شود او به روم گريزد و روميان را به اسكندريه آورد و در آنجا با مسلمانان به نبرد پردازد و اين آغاز فجايع و كشتارها است " (1) منظور از " آغاز فجايع " شايد فجايع و كشتارهاى قبل از ظهور حضرت و مراد از بنى اميه، خط و مشى آنها باشد. والله العالم * *
نقش عراق در دوران ظهور پيرامون اوضاع و حوادث عراق، در دوران ظهور، روايات زيادى وارد شده و بيانگر آن است كه عراق، ميدان كشمكشى آرام نشدنى بين نيروهاى متعدد است و اين كشور چهار مرحله را پشت سر خواهد گذاشت.
مرحله اول: دوره تسلط ستمكاران بر عراق قبل از ظهور و به مدت طولانى همراه با وحشت و كشتار فراگير كه آرامشى براى مردم باقى نمىماند.
مرحله دوم: كشمكش براى نفوذ به عراق بين طرفداران اهل بيت (عليهم السلام) و طرفداران سفيانى فرمانرواى سرزمين هاى شام.
مرحله سوم: اشغال عراق توسط سفيانى و آزار و اذيت مردم و سپس ورود سپاهيان حضرت به آنجا و شكست و فرار نيروهاى سفيانى از عراق.
مرحله چهارم: آزاد سازى كامل عراق توسط حضرت و پاكسازى آن از لوث وجود سفيانيان و گروهكهاى شورشى و انتخاب عراق بعنوان محل استقرار و مركز فرمانروائى حضرت.
روايات ديگرى نيز به حوادثى پرداخته‌اند كه در خلال اين چهار مرحله بوجود مىآيد مانند: خروج شيصبانى قبل از سفيانى كه از مخالفين حضرت است.
شهادت نفس زكيه (انسان پاك نهاد) همراه با هفتاد تن از صلحا در پشت كوفه،
خروج عوف سلمى از جزيره و يا تكريت و ممنوع شدن عراقيها از سفر حج به مدت سه سال، فرو رفتن شهر بصره و خراب شدن آن اندكى پيش از ظهور حضرت، فرو رفتنى ديگر در بغداد و حله و ورود نيروهاى مغربى يا غربى به عراق، قيام فردى نيكوكار و شايسته با گروهى اندك جهت رويارويى با لشكر سفيانى، شورش گروهكهايى از شيعه و سنى بر ضد آن حضرت كه شايد خطرناك‌ترين آنها " گروه رميله دسكره " باشد كه منطقه اى است نزديك " شهربان " در استان ديالى عراق.
اينك به مهمترين روايت هاى اين حوادث نظرى مىافكنيم:
مرحله اول و دوم بارزترين مطلب در روايات اين دو مرحله، گرفتارى شديد مردم عراق از سوى فرمانروايان ستمگر و اختلاف اين فرمانروايان با هواداران درفش‌هاى سياه (ايرانيان) است.
جابر بن عبد الله انصارى (رحمه الله) از رسول خدا (صلى الله عليه وآله) چنين نقل مىكند:
" چنان شود كه به مردم عراق، پيمانه اى غله يا درهمى نرسد، گفتم از چه ناحيه اى؟ فرمود: از ناحيه عجم كه مانع آن شوند " (1) يعنى مواد غذائى و كمكهاى مالى بواسطه جنگى كه با ايرانيان دارند به آنان نمىرسد. و اين همان بحران اقتصادى و گرسنگى و ترسى است كه روايت جابر جعفى در خصوص آن وارد شده كه گفت:
" از امام باقر (عليه السلام) درباره آيه شريفه (ولنبلونكم بشىء من الخوف والجوع) يعنى: ما يقينا شما را به چيزى از ترس و گرسنگى مىآزماييم; سؤال كردم. حضرت فرمود: اى جابر، اين ترس و قحطى دو جنبه
خصوصى و عمومى دارد، اما قحطى خاص در شهر كوفه خواهد بود كه خداوند سبحان آن را ويژه دشمنان آل پيامبر (صلى الله عليه وآله) قرار داده و بدينوسيله آنان را هلاك گرداند و اما آنچه جنبه عمومى دارد، قحطى و وحشتى است كه در شام پيش آيد كه مانند آن را هرگز به ياد نداشته‌اند، زمان قحطى پيش از قيام قائم و فرا رسيدن وحشت و ترس بعد از قيام او خواهد بود " (1) البته اختصاص قحطى به دشمنان أهل بيت (عليه السلام) دليلى ندارد، مگر اينكه ماجرا به صورت بحرانى اقتصادى درآيد كه حكومت ستمگران در عراق گرفتار آن شده و از آن سخت در رنج باشند.
وحشت و ترسى كه بعد از ظهور حضرت، سرزمين شام را فرا مىگيرد، منافاتى با وجود آن قبل از ظهور آن حضرت ندارد، روايت بعدى به روشنى بيان مىكند كه اين اضطراب و وحشت پيش از ظهور حضرت، در عراق شديد خواهد بود. از امام باقر (عليه السلام) روايت شده كه فرمود:
" پيش از قيام قائم، مردم در اثر گناهانشان در رنج و عذاب خواهند بود و اين رنج بوسيله آتشى كه از آسمان بر آنها آشكار شود، و نشانه سرخ فامى كه آسمان را بپوشاند و فرو رفتن زمين در بغداد و بصره و خون‌هايى كه در آنجا ريخته شود و خانه‌هايى كه خراب گردد و هلاكتى كه در اهالى آن سامان بوجود آيد و اضطرابى فراگير كه موجب سلب آرامش مردم عراق گردد، جلوه گر خواهد شد " (2) البته لازم نيست اين نشانه ها، آنگونه كه در روايت آمده، زنجيره‌اى و سلسله‌وار محقق شود، بلكه اضطراب و وحشت و فرو رفتن زمين، پيش از بلاهاى آسمانى خواهد بود و ظاهرا منظور از آتش آسمان و سرخى آن، نشانه اى خاص و الهى باشد نه چيزى شبيه آتش انفجارها.
روايت بعدى كه از امير المؤمنين (عليه السلام) نقل شده، برخى حوادث عراق را كه در زمان حاكميت ستمكاران پيش از سفيانى و قبل از ظهور حضرت مهدى (عليه السلام) واقع مىشود، بيان مىنمايد.
از انس بن مالك نقل شده كه:
" زمانى كه امير مؤمنان على بن أبى طالب (عليه السلام) از جنگ نهروان بازگشت در منطقه اى به نام " براثا " فرود آمد، در آن منطقه، راهبى بنام حباب در صومعه خويش بسر مىبرد، او با شنيدن هياهوى لشكريان، از جايگاه خود به سپاهيان امير مؤمنان نگريست و با مشاهده آن صحنه عظيم، سراسيمه بيرون آمد و پرسيد: اين شخص كيست؟ و فرمانده اين لشكر چه كسى است؟ گفتند: او امير مؤمنان (عليه السلام) است كه از جنگ نهروان بازمىگردد. حباب با شتاب خود را به حضرت رساند و در حضور وى ايستاد و گفت: درود بر تو اى پيشواى راستين مؤمنان! كه به حق امير مؤمنانى. حضرت فرمود: چگونه دانستى كه من امير مؤمنان راستين و بر حقم؟ عرض كرد: پيشوائى تو را، دانشمندان و عالمان دينى پيشاپيش خبر داده‌اند. حضرت فرمود: اى حباب، راهب گفت: چگونه نام مرا مىدانى؟! حضرت فرمود: نام تو را حبيب من پيامبر (صلى الله عليه وآله) به من آموخت. اينجا بود كه حباب گفت: دستت را بده، من شهادت مىدهم كه خدايى جز خداى يكتا نيست و محمد (صلى الله عليه وآله) رسول و فرستاده اوست و تو على بن ابى طالب وصى و جانشين او هستى. امير مؤمنان (عليه السلام) سؤال كرد كجا زندگى مىكنى؟ گفت در صومعه خويش. در همين جا. حضرت فرمود: از امروز در آن سكونت مكن، اينجا مسجدى بنا گذار و آن را به نام سازنده آن نامگذارى كن، (بدين ترتيب در آنجا مسجدى بنا و به نام سازنده آن براثا ناميده شد) سپس حضرت فرمود: اى حباب از كجا آب مىنوشى؟
عرض كرد: از دجله كه در آن سو قرار دارد، فرمود: چرا چشمه و چاهى حفر نمىكنى؟ عرض كرد: اى امير مؤمنان هر چه چاه كنديم آب آن شور و ناگوار بود، حضرت فرمود: در اينجا چاهى بكن، حباب شروع به حفر چاه كرد تا به سنگى سخت رسيد. كسى توان كندن آن را نيافت. حضرت وارد چاه شد و شخصا سنگ را از جاى كند. از زير آن سنگ، چشمه آبى جوشيد كه شيرين تر از عسل و لذيذتر از كره بود.
سپس فرمود: اى حباب، از اين چشمه آب بنوش. و آگاه باش به زودى در مجاورت اين مسجد تو،
شهرى بنا خواهد شد، كه ستمگران در آن فراوان و بلا و مصيبتها در آن بسيار خواهد بود تا جائى كه در هر شب جمعه هفتاد هزار عمل منافى عفت انجام شود وقتى كه بلا و گرفتارى به آنان روى آورد به مسجد تو هجوم آورند و آن را منهدم سازند، آنگاه تو مجددا بنايش كن كه آن را جز كافر منهدم نكند، سپس آنجا خانه اى بساز، چون مردم چنين كنند، مدت سه سال از رفتن به حج منع گردند و محصولات كشاورزى آنان بسوزد و خداوند مردى از كوه‌ نشينان بر آنان مسلط گرداند كه وارد هر شهرى كه شود آن را نابود و اهالى آن را به هلاكت رساند و ديگر بار نيز به سوى آنان بازگردد. سپس 3 سال دچار قحطى و گرانى طاقت‌فرسا گردند، بار ديگر به سراغ آنها رود تا آنكه وارد بصره شود او هر آنچه در مسيرش باشد چه درخت چه عمارت و چه انسان همه را با خشم از بين برد و مردم را قتل عام كند. اين حادثه زمانى اتفاق افتد كه ويرانى هاى بصره آباد گشته و در آن مسجد جامعى بنا شود، سپس او به داخل شهرى وارد شود بنام واسط كه توسط حجاج بنا شده است، در اين شهر نيز مانند شهرهاى ديگر عمل كند و بعد از آن رهسپار بغداد شود اما اين بار ورود او همراه با عفو و گذشت است. مردم به شهر كوفه پناه برند، منطقه اى از كوفه نيست كه ماجرا بر آن پوشيده باشد، آنگاه وى با شخصى كه او را وارد بغداد نموده جهت نبش قبر من از شهر خارج خواهند شد كه سفيانى با آنها روبرو شده و پس از شكستى سخت آنان را به قتل رساند و سپاهى به سوى كوفه گسيل دارد كه عده اى از اهالى آنجا را به بردگى گيرند، در اين هنگام شخصى از كوفه رسد و مردم را در قلعه‌اى پناه دهد. هر كس به آنجا پناه آورد مصون ماند. لشكريان سفيانى وارد شهر كوفه شده و مردم را قتل عام و وحشتى ايجاد كنند كه اگر شخصى از كنار قطعه جواهر گران قيمتى كه روى زمين افتاده بگذرد، متعرض آن نشود. آنها هر كودك خردسالى را ببينند تعقيب و به قتل رسانند.
اى حباب در اين هنگام بايد در انتظار حوادث تأسف بار ديگر بود، حوادثى بزرگ و فتنه‌هائى چون ظلمت شب تاريك. اى حباب آنچه به تو مىگويم بخاطر بسپار " (1) در ظاهر عبارت هاى اين حديث نوعى آشفتگى به نظر مىرسد و مرحوم مجلسى
بعد از نقل اين روايت مىگويد: " بدانكه نسخه اين روايت مخدوش بود و من روايت را آنطور كه يافتم ثبت كردم " از اين رو سند و متن اين روايت قابل بحث و مناقشه است، اما گذشته از سند روايت، اخبار آن حاكى از سختى‌هايى است كه مردم عراق از حاكمان ستمگر مىبينند، نظير اين مطلب در روايات ديگرى كه سند بعضى صحيح است نيز آمده. زمان برخى از اين حوادث مانند تخريب مسجد براثا، كثرت فساد و تباهى در بغداد و تسلط فرماندهان نظامى از مناطق كوهستانى كردستان و ايران بر بغداد و غير آن در قرون قبل اتفاق افتاده، اما برخى ديگر مانند جريان سفيانى و حوادث مربوط به او هنوز به وقوع نپيوسته است.
مرحوم شيخ مفيد مىگويد: " نشانه ها و حوادث قبل از قيام حضرت قائم (عليه السلام) در روايات آمده است، از جمله خروج سفيانى و كشته شدن حسنى و اختلاف بنى عباس بر سر مقام هاى دنيوى و خورشيد گرفتگى در نيمه ماه رمضان و گرفتن ماه در اواخر آن بر خلاف معمول و فرو رفتن در بيابان بيداء و فرو رفتنى ديگر در مشرق و مغرب و توقف خورشيد از ظهر تا نزديك عصر و طلوع آن از مغرب و كشته شدن نفس زكيه در پشت كوفه همراه با هفتاد تن از صالحان و ذبح شدن مردى از بنى هاشم در كنار كعبه بين ركن و مقام (يعنى بين كعبه و مقام ابراهيم) و خراب شدن ديوار مسجد كوفه و ورود درفش‌هاى سياه از ناحيه خراسان و خروج يمانى و ظاهر شدن مغربى در مصر و تصرف شامات توسط او و فرود تركها در جزيره و فرود روميها در رمله و طلوع ستاره اى از مشرق كه مانند ماه نور‌افشانى كرده و سپس بگونه‌اى خم شود كه دو طرف آن به يكديگر نزديك شود و هاله سرخى كه در آسمان آشكار و سپس در تمام نقاط پخش گردد و آتشى كه از طرف مشرق به طرف آسمان بلند شده و سه يا هفت روز باقى ماند و افسارگسيختگى عرب ها و تصرف سرزمين ها و خارج نمودن آن از سلطه عجم و قتل فرمانرواى مصر به دست مردمش
و ويرانى شام و اختلاف بين طرفداران سه گروه در شام و ورود درفش‌هاى قيس و اعراب به مصر و درفش‌هاى كنده به خراسان و ورود سوارانى از غرب كه در دروازه حيره مستقر شوند و ورود درفش‌هاى سياه از مشرق به همين ناحيه و ايجاد شكافى در رود فرات بگونه‌اى كه آب، كوچه هاى كوفه را فرا گيرد و خروج شصت نفر كه همه به دروغ، ادعاى نبوت كنند. و خروج دوازده نفر از اولاد ابوطالب كه هر يك ادعاى امامت نمايند، و سوزاندن مرد جليل القدرى از بنى عباس در منطقه اى بين جلولاء (1) و خانقين و ايجاد پلى از طرف منطقه كرخ به شهر سلام و برخاستن بادى سياه در آن منطقه در ابتداى روز و زلزله اى ويرانگر كه بخش وسيعى از منطقه را فرو برد و ترس و وحشتى فزاينده كه اهل عراق و بغداد را فرا گيرد و ظهور مرگ دسته جمعى بين آنان و كاستى در مال، جان و محصولات و هجوم گاه و بى گاه ملخ ها به كشتزارها و كم شدن رشد محصولات كشاورزى و اختلاف دو گروه از عجم و خونريزى بسيار بين آنان و نافرمانى بردگان از صاحبان خود و كشتن اربابانشان و مسخ شدن عده اى از بدعت‌گذاران به شكل ميمون و خوك و چيره شدن بردگان بر سرزمين هاى اربابان و صيحه‌اى آسمانى كه همه اهل زمين و هر كس به زبان خود آن را بشنود و تصوير صورت و سينه اى كه از آسمان و در قرص خورشيد (احتمالا در كسوف خورشيد) براى مردم ظاهر شود و زنده شدن برخى مردگان و بازگشت آنها به دنيا در حالى كه يكديگر را شناخته و ملاقات نمايند.
آنگاه تمام حوادث فوق با بارش بيست و چهار نوبت باران پى در پى خاتمه يابد.
از آن پس زمين مرده دوباره زنده شده و بركاتش هويدا گردد و بعد از آن هر غم و اندوهى از جويندگان حق و پيروان حضرت مهدى (عليه السلام) رخت بربندد. بر اساس
روايات در آن لحظه از تاريخ، ياران حضرت به ظهور آن بزرگوار در مكه پى برده و جهت يارى او متوجه آن ديار گردند.
آرى، وقوع برخى از اين حوادث حتمى و برخى ديگر مشروط به پيدايش شرائطى است كه خداى سبحان به چگونگى آنها آگاه تر است. ما اين حوادث را بگونه‌اى كه در كتب تاريخ و روايات بود ذكر كرديم و از خداى بزرگ (در رسيدن به حقيقت) يارى مىطلبيم ". (1) آنچه مرحوم شيخ مفيد بيان كرد، چكيده اى از نشانه ها و علامت هاى دور و نزديك ظهور است اما مقصود او وقوع اين حوادث به صورت زنجيره‌اى و آنچنانكه برشمرده نيست، زيرا، تعدادى از اين حوادث مانند كشته شدن نفس زكيه بين ركن و مقام فاصله اى بيش از دو هفته با ظهور حضرت ندارد بلكه در حقيقت جزئى از وقايع نهضت ظهور آن بزرگوار است زيرا او فرستاده حضرت مهدى (عليه السلام) است.
بعضى ديگر از اين نشانه ها قرنهاى زيادى با ظهور حضرت فاصله دارند مانند اختلافات داخلى بنى عباس و ظهور مغربى در مصر و تصرف منطقه شامات توسط او در جنبش فاطميان.
اما مراد شيخ مفيد از حتمى بودن برخى نشانه ها و مشروط بودن دسته اى ديگر اين است كه وقوع تعدادى از اين حوادث، حتمى است مانند خروج سفيانى و يمنى، كشته شدن نفس زكيه، صيحه آسمانى، فرو رفتن لشكر سفيانى و غير آن. و تعدادى ديگر مشروط به وقوع پيشامدهاى ديگرى است كه علم آن نزد خداى سبحان و تقدير او است. آرى او است كه به گذشته و آينده و نسبت به تمام حوادث دانا و آگاه است.
شايد منظور از حسنى در روايات، همان " نفس زكيه " در مكه باشد و شايد جوانى باشد كه نزديك ظهور حضرت در مدينه به دست لشكريان سفيانى به قتل مىرسد، همچنانكه احتمال دارد منظور، سيدى حسنى باشد كه رهبر حركت اسلامى در عراق را بر عهده خواهد داشت، در برخى روايات عبارت " وتحرك الحسنى " ديده مىشود. (1) روايات ديگرى كه در ارتباط با استقرار سواران مغربى در نزديكى حيره يعنى كوفه وارد شده، بيانگر آن است كه اين ماجرا در زمان سفيانى و يا نزديك به آن زمان واقع خواهد شد. اما آنچه در كلام شيخ مفيد جلب توجه مىكند اين عبارت است كه مىگويد: " ورود سوارانى از غرب كه در دروازه حيره (كوفه) مستقر شوند " احتمال دارد منظور از اين نكته، نيروهاى غربى باشند كه جهت حمايت از سفيانى وارد عراق مىشوند و يا قبل از سفيانى در آنجا بسر مىبرند.
منظور از درفش‌هاى مشرق زمين، درفش‌هاى سياه خراسانى ها است كه همراه نيروهاى يمنى جهت مقابله با سفيانى كه بدانجا لشكركشى نموده وارد عراق مىشوند.
اما شكافته شدن رود فرات و جارى شدن آب در كوفه آنچنانكه در روايات آمده مربوط به سال ظهور است. در روايتى از امام صادق (عليه السلام) وارد شده كه فرمود: " سال فتح، فرات شكافته شود تا آب وارد كوچه هاى كوفه گردد " (2)
از طرفى، گواهى شيخ مفيد بر اين نكته كه نشانه هاى ظهور حضرت، در منابع حديثى معتبر ثابت شده، ارزش و اهميت والايى به اين دسته از روايات مىبخشد، زيرا دقت و مقام برجسته علمى شيخ مفيد از يك طرف و نزديكى او به دوران تابعين و امامان (عليهم السلام) از طرف ديگر جايگاه ويژه اى به ديدگاه هاى او بخشيده است.
شيخ مفيد در سال 413 هجرى رحلت نمود.
* * تعدادى از روايت ها، درباره حوادث قبل از سفيانى در عراق، نكاتى را بيان كرده‌اند به اين شرح:
الف: در حديثى از امام صادق (عليه السلام) نقل شده كه فرمود: " سپس بين سران عرب و عجم دشمنى و اختلاف پيش آيد و اين اختلاف ادامه يابد تا فرمانروائى به مردى از ذريه ابو سفيان رسد " (1) ب: روايت " تحرك حسنى " روايتى است كه مىگويد: مركز فعاليت سيد حسنى در عراق خواهد بود و او در همان محل پس از بدست گرفتن قدرت، به قتل خواهد رسيد.
ج: دسته اى از روايات نشانگر آن است كه حكومت ستمگران در عراق تا ظهور حضرت مهدى (عليه السلام) ادامه خواهد داشت. از امام صادق (عليه السلام) نقل شده كه فرمود:
" زمانى كه ديوار عقب مسجد كوفه كه به خانه عبد الله بن مسعود مىرسد تخريب گردد، حكومت خاندان فلان پايان پذيرد و پس از آن قائم ظهور فرمايد " (2) و در روايتى كه در كتاب غيبت طوسى در همين رابطه است چنين آمده " خراب كننده ديوار، آن را ترميم نمىكند " (3)
يعنى كسى كه ديوار مسجد را خراب كند يا كشته مىشود و يا قبل از نوسازى و مرمت، آنجا را ترك مىكند.
برخى روايات بيانگر هجوم سفيانى به عراق و مبارزه او با حكومتى مخالف اسلام و امام مهدى (عليه السلام) است همچنانكه در روايتى آمده است: " و فرمانرواى مردم در آن روز، مردى جبار و لجوج است كه كاهن و جادوگر ناميده مىشود. " (1) حسنى، شيصبانى و عوف سلمى در حوادث مربوط به ظهور حضرت، از قيام و خروج سه شخصيت مثبت و منفى نام برده شده است، اين سه نفر عبارتند از: حسنى، شيصبانى و عوف سلمى.
تعدادى از روايات سخن از شخصى به نام حسنى به ميان آورده‌اند كه بيانگر ايجاد نهضتى توسط او و سپس كشته شدن نامبرده است. اما اين روايات تصريح نكرده‌اند كه او در كشور عراق ظهور خواهد كرد و از وى به شكلهاى مختلف ياد نموده‌اند از جمله با نام حسنى مدينه، حسنى مكه، حسنى عراق يا حسينى خراسانى كه در منابع اهل سنت با نام " حسنى خراسانى " مطرح شده و او را بعنوان كسى كه در سال ظهور با سپاهانش وارد عراق مىگردد، معرفى نموده‌اند. بنابراين احتمال دارد منظور روايات از جنبش حسنى در عراق همين حسنى باشد و احتمال دارد كه حسنى ديگرى قبل از او وجود داشته باشد.
اما درباره شيصبانى روايتى در كتاب غيبت نعمانى از جابر بن يزيد جعفى نقل شده كه گفت: از امام باقر (عليه السلام) در مورد سفيانى سؤال كردم حضرت فرمود: " سفيانى را نخواهيد ديد مگر آنكه شيصبانى در سرزمين كوفان (عراق) مانند آبى كه از زمين بجوشد ناگهان ظاهر شود،
او نمايندگان شما را به قتل رساند. بعد از آن ماجرا در انتظار سفيانى و خروج قائم باشيد. " (1) اين روايت داراى چند نكته درباره شخصيت شيصبانى است از جمله:
الف: امام او را به شيصبانى توصيف كرده است در حالى كه شيصبان صفتى است كه امامان ما (عليهم السلام) از آن براى معرفى طاغوتها و اشرار استفاده مىكنند. در شرح قاموس آمده است كه شيصبان در اصل نام ابليس است.
ب: او قبل از سفيانى خروج مىكند و بين او و سفيانى فاصله چندانى نخواهد بود و يا بلافاصله بعد از او سفيانى خروج خواهد كرد. امام فرمود: " بعد از او منتظر سفيانى باشيد ".
ج: محل خروج او عراق است كه به آن سرزمين كوفان نيز گفته مىشود و يا خود شهر كوفه است و اين خروج، در قالب انقلاب يا حكومت به شكل ناگهانى و غير منتظره است " مانند آب كه از زمين مىجوشد " او انسانى است طغيانگر و خونريز كه مؤمنان را به قتل مىرساند و ظاهرا معناى جمله " نمايندگان شما را مىكشد " در كلام امام اين است كه مؤمنين عالى رتبه‌اى را كه معمولا پيشاپيش و در صدر هيئت نمايندگى حضور دارند به شهادت مىرساند. زيرا وقتى گفته مىشود " نمايندگان قبيله يا نمايندگان شهر " به معناى صاحبان جاه و مقام و شخصيتهاى آنان است.
البته از ديدگاه برخى، چنين ويژگى‌هايى ممكن است بر صدام حاكم سابق عراق منطبق باشد. چون همه اين صفات در او وجود دارد بنابراين اگر سفيانى بعد از او در شام خروج نمايد مىتوان ادعا كرد كه صدام همان شيصبانى عراق است كه در روايت وارد شده است.
* *
اما درباره عوف سلمى نيز روايتى در كتاب غيبت طوسى آمده كه در آن حذلم بن بشير از امام زين العابدين (عليه السلام) چنين نقل مىكند: " به على بن الحسين (عليهما السلام) عرض كردم چگونگى خروج مهدى (عليه السلام) را برايم توصيف و نشانه‌هايش را به من معرفى فرما.
حضرت فرمود: قبل از ظهور او مردى بنام عوف سلمى در سرزمين جزيره خروج نمايد كه جايگاه او تكريت و محل قتل وى مسجد دمشق است. سپس شعيب بن صالح از سمرقند خروج كند و آنگاه سفيانى ملعون كه از نسل عتبه پسر ابوسفيان است از منطقه وادى يابس (بيابان خشك) خروج نمايد. با خروج او حضرت مهدى (عج) پنهان گردد و پس از مدتى ظهور نمايد ". (1) آنچه در متن روايت درباره شعيب بن صالح آمده مخالف با روايت هاى مشهور شيعه است كه او را از اهالى رى مىداند مگر آنكه بگوئيم او اصالتا اهل سمرقند است. همچنين است كيفيت خروج او پيش از سفيانى كه قبلا بيان كرديم.
ظاهرا عوف سلمى عليه حكومت سوريه قيام مىكند نه عراق، و اگر روايت او صحيح باشد مدت كوتاهى قبل از سفيانى زنده خواهد بود. اما جزيره كه مركز جنبش و قيام او است نام منطقه اى است در مرز عراق و سوريه و بر اساس آنچه در كتاب هاى تاريخ و حديث آمده هرگاه لفظ جزيره بدون اضافه به كلمه ديگر بيايد همين معنا از آن استفاده مىشود. و به آن جزيره ربيعه و جزيره ديار بكر نيز گفته مىشود، بنابراين منظور از آن جزيرة العرب نيست. و ظاهرا مفهوم جمله " جايگاه وى تكريت است " اين باشد كه جايگاه او قبل از قيام يا بعد از شكست و فرارش تكريت خواهد بود كه امروزه يكى از شهرهاى معروف عراق است. آنچه اين مطلب را تأييد مىكند قرار داشتن تكريت در نزديكى منطقه جزيره است. آنچه در برخى نسخه ها به جاى تكريت، بكريت و يا بكويت آمده در اثر اشتباه نسخه هاست و
مؤيد آن عبارت كتاب بحار مجلسى و غيبت طوسى است كه در آنها، كلمه تكريت آمده است.
روايت اشاره به اين معنا دارد كه عوف سلمى در مسجد دمشق كشته مىشود يعنى در آنجا با ترور به قتل مىرسد و يا در آن محل بازداشت و به قتل مىرسد.
بنابراين ماجراى او از جمله حوادث دوران قبل از ظهور شام است كه با حوادث عراق نيز بى ارتباط نيست.
مرحله سوم: لشكركشى سفيانى و تخريب بصره رواياتى در دست ماست كه نشانگر لشگر كشى سفيانى به عراق و اشغال آن و آزار و اذيت مردم مخصوصا شيعيان حضرت مهدى (عليه السلام) و اهل بيت (عليهم السلام) است كه در بخش جنبش سفيانى از آن ياد كرديم اما از مجموعه روايات چنين استفاده مىشود كه حكومت وقت عراق در آن زمان به اندازه اى ضعيف و ناتوان است كه نه با قواى نظامى و نه با تكيه بر نيروى مردمى قادر به جلوگيرى از هجوم سفيانى نيست. اين حكومت حتى نمىتواند از ورود نيروهاى يمنى و ايرانى كه جهت روياروئى با سفيانى وارد عراق مىشوند ممانعت كند. اما احتمال دارد ورود نيروهاى سفيانى به عراق با دعوت حكومت ضعيف آن كشور باشد. و شايد نبردى كه لشكريان سفيانى در دجيل و بغداد و ساير شهرهاى عراق با آن درگير مىشوند، جنگ و درگيرى سفيانى با گروه هاى شورشى باشد كه عليه او قيام مىكنند. از طرف ديگر، روايات بيانگر آن است كه نيروهاى ايران و يمنى از پشتيبانى مردمى ملت عراق برخوردارند و عراقى‌ها با شادمانى اين نيروها را جهت تعقيب و سركوبى قواى سفيانى يارى مىنمايند.
اما درباره تخريب بصره روايات به سه دسته تقسيم مىشوند:
الف: تخريب آن با غرق شدن در آب.
ب: بواسطه جنبش و انقلاب زنگيان (سياه پوستان) ج: در اثر فرو رفتن زمين و انهدام آن.
مضمون بسيارى از كلمات امير مؤمنان (عليه السلام) در خطبه هاى نهج البلاغه و ساير موارد بيانگر دو تخريب اول و دوم است كه در زمان عباسيان بوقوع پيوسته، همچنانكه همه مورخان آن را بيان كرده‌اند.
حضرت خطاب به اهل بصره مىفرمايد: " شما لشكريان آن زنيد (عايشه) و طرفداران آن حيوان (شتر عايشه) آنگاه كه حيوان فرياد زد اجابت كرديد و زمانى كه پى شد گريختيد. اخلاقتان پست، پيمانتان گسسته، دينتان، نفاق و آب آشاميدنيتان تلخ است، كسى كه ميان شما زندگى كند به كيفر گناهانش گرفتار آيد و هر كس از شما دورى گزيند مشمول رحمت پروردگارش گردد. گويا مسجد شما را مىبينم كه چون سينه كشتى غرق شده (از آب بيرون مانده) و عذاب خدا از بالا و پائين آن را احاطه كرده و تمام سرنشينان آن غرق شده‌اند " (1) ابن أبي الحديد پيرامون جملات مذكور مىگويد: " درباره اين كلام امير المؤمنين (عليه السلام) كه از غرق شدن بصره به جز مسجد آن خبر داده، شنيدم كه در كتابى مربوط به وقايع خونبار عالم آمده است كه شهر بصره و اهل آن بوسيله آب تيره اى كه از زمين مىجوشد هلاك و غرق مىگردند و تنها مسجد آن سالم مىماند. " اما آنچه درست است اين است كه شهر بصره تاكنون دوبار بطور كامل تخريب شده كه يكى از آنها در زمان خليفه عباسى " قائم بأمر الله " بوده. در آن حادثه بجز بخشى از مسجد جامع آن كه شبيه سينه پرنده روى آب هويدا بوده، چيزى باقى نماند، همانگونه كه امير مؤمنان (عليه السلام) خبر داد. در آن زمان آب از خليج فارس از ناحيه اى كه امروزه معروف به جزيره فارسى است و از طرف كوه معروفى بنام كوه
سنام بالا آمد و خانه هاى شهر و هر چه در آن بود را غرق كرد و جمعيت انبوهى از مردم شهر را هلاك نمود. يكى از دو حادثه غرق شدن بصره نزد مردم شهر معروف است و آن را از پيشينيان خود نقل مىكنند.
اما حادثه تخريب بصره توسط انقلاب زنگى‌ها حادثه اى است كه در اواسط قرن چهارم در زمان عباسيان اتفاق افتاد و امير مؤمنان (عليه السلام) بارها از آن خبر داده است. از جمله در خطبه اى فرمود: " اى احنف، گويا من او را مىبينم كه با لشكرى بدون صدا و بدون حركت لگام و شيهه اسبان به راه مىافتد و زمين را زير قدم هاى خود چون گام شتر مرغان در مىنوردد. " سيد رضى مىگويد: " اشاره آن حضرت، به صاحب زنگ (زنگيان) است ". سپس حضرت ادامه داد: " واى بر كوچه هاى آباد و خانه هاى زينت شده بصره كه بالهايى چون بال كركسان و ناودان چون خرطوم پيلان دارد. بر كشتگان آنها نمىگريند و از گمشدگانشان جستجو نمىكنند. " انقلاب زنگيان كه در كتب تاريخ مشهور است به رهبرى قرمطى و در قرن سوم اتفاق افتاد. او مدعى بود كه از علويان است، آنچه امير مؤمنان (عليه السلام) درباره آنان پيشگوئى كرده بطور كامل بر آنها منطبق است. اين انقلاب در حقيقت عكس العمل ظلم، خوشگذرانى و بيدادگرى با بردگان و مستضعفان بود. از اين رو لشكر زنگيان همه از بردگان سياه و پياده بودند و مركبى در اختيار نداشتند.
اما حادثه تخريب بصره كه از نشانه هاى ظهور حضرت مهدى (عليه السلام) است در بسيارى از روايات مطرح و بيان شده كه بصره از جمله شهرهاى مؤتفكه (يعنى زير و رو شده) است كه در قرآن مجيد آمده يعنى شهرهايى كه با فرو رفتن در زمين و عذاب الهى زير و رو شده‌اند كه از جمله آنها شهر بصره است، اين شهر سه بار زيرورو شده و مرحله چهارم آن هنوز باقى مانده است. در شرح نهج البلاغه ابن ميثم بحرانى چنين آمده است: " وقتى امير مؤمنان (عليه السلام) از جنگ جمل فارغ شد فرمان داد كه مردم به مدت سه روز در نماز حاضر شوند و كسى بدون عذر تخلف نكند ".
پس از اجتماع مردم حضرت در آن مكان حضور يافت و نماز صبح را در مسجد جامع با مردم به جماعت گذارد. پس از پايان نماز، حضرت در حالى كه پشت به قبله به ديوار سمت راست مصلى تكيه زده بود، مردم را مخاطب قرار داد و بعد از حمد و ستايش خدا و درود بر پيامبر (صلى الله عليه وآله) و طلب آمرزش براى مردان و زنان مؤمن و مسلمان چنين آغاز سخن فرمود: " اى مردم بصره، اى اهالى شهرى كه تاكنون سه بار اهل خود را به كام مرگ فرستاده، خداوند بار چهارم را نيز محقق خواهد ساخت. اى لشكريان زن (عائشه) واى طرفداران آن حيوان (شتر عائشه) كه چون فرياد زد اجابت كرديد و زمانى كه پى شد گريختيد، اخلاقتان پست و پيمانتان گسسته و دينتان نفاق و آب آشاميدنيتان تلخ است. شهرى كه از همه جا به آب نزديكتر و به آسمان دور تر است و نه دهم آن شر است. هر كس در آن بماند به گناه افتد و هر كس خارج شود مشمول عفو خدا گردد. گويى شهر شما (بصره) را مىبينم كه آب پوشانده بگونه‌اى كه جز كنگره هاى مسجد چيزى ديده نمىشود مانند سينه پرنده اى بر امواج دريا " در اين هنگام احنف بن قيس ايستاد و عرض كرد: اى امير مؤمنان اين حوادث چه زمانى اتفاق مىافتد؟ حضرت فرمود: " تو آن زمان را هرگز درك نخواهى كرد.
بين تو و آن زمان قرن ها فاصله است، ولى بايد حاضرين شما اين خبر را به غائبين برسانند تا آنها نيز به برادران دينى خود اطلاع دهند. تا آنگاه كه ديدند كپرهاى چوبى شهر تبديل به خانه و نيزارها تبديل به قصر شده، پس فرار را بر قرار ترجيح دهند كه در آن روز ديگر بصره اى براى شما باقى نخواهد ماند ". سپس حضرت متوجه سمت راست خود شد و فرمود: " بين شما و " ابلة " چقدر فاصله است؟ منذر بن جارود عرض كرد: پدر و مادرم فداى تو باد چهار فرسخ. حضرت فرمود: راست گفتى. به خدايى كه محمد (صلى الله عليه وآله) را به پيامبرى برانگيخت و او را به مقام نبوت كرامت بخشيد و رسالت را مخصوص وى گردانيد و مرغ روحش را در بهشت جاودان جايگزين فرمود. از آن بزرگوار شنيدم همانگونه كه شما اكنون از من مىشنويد كه فرمود:
اى على، آيا مىدانى فاصله بين مكانى كه بصره نام دارد و منطقه اى كه آن را " أبلة " مىنامند چهار فرسخ است و به زودى اين منطقه محل استقرار خراج گيران خواهد شد. در آن مكان هفتاد هزار نفر از امت من شهيد شوند كه جايگاهى همچون شهداى جنگ بدر خواهند داشت. منذر عرض كرد: اى امير مؤمنان (عليه السلام)
پدر و مادرم بقربانت چه كسى آنان را مىكشد؟ حضرت فرمود: آنها توسط برادرانى كه همچون شيطان ها، سياه چهره و بدبويند كشته مىشوند. حرص و طمعشان فراوان و غنيمتشان اندك است. خوشا به حال كسى كه بدست آنها كشته شود. براى مبارزه با آنان گروهى پيش قدم شوند كه نزد مستكبرين آن زمان كم اهميت و در زمين ناشناس و در آسمان معروفند. آسمان و زمين و آنچه در آنهاست برايشان مىگريند آنگاه اشك در چشمان حضرت حلقه زد و فرمود: واى بر تو اى بصره از لشكرى كه نه گرد و غبار دارد و نه صدا. منذر پرسيد: به خاطر غرق شدن (بصره) چه بر سر آنها مىآيد؟ حضرت فرمود: اين لفظ (واى) دو دريچه دارد. يكى رحمت و ديگرى عذاب. آرى اى پسر جارود خونخواهانى بزرگ كه گروهى از آنان گروه ديگر را به قتل رسانند و از آن جمله فتنه و آشوبى كه تخريب خانه ها، شهرها و غارت اموال را بدنبال خواهد داشت و اسارت زنانى كه به شكل رقت بارى سر بريده شوند. اى واى كه تا چه اندازه سرگذشت آنان عجيب است!
و از جمله ظهور دجال بزرگ يك چشم كه چشم راستش صاف شده و در چشم ديگرش چيزى شبيه گوشت جويده خون آلود ديده مىشود و مانند دانه انگورى كه روى آب در گردش باشد از حدقه بيرون زده. گروهى از مردم بصره كه تعدادشان به اندازه شهداى ابله است و انجيل را در سينه حمايل مىكنند از او پيروى نمايند. در آن زمان عده اى كشته شوند وعده اى بگريزند و سپس لرزش زمين، پرتاب آدمها، فرو رفتن در زمين و مسخ چهره‌هاست. آنگاه گرسنگى شديد و پس از آن مرگ سرخ يعنى غرق شدن است. اى منذر: شهر بصره در كتب آسمانى داراى سه نام ديگر است كه جز دانشمندان كسى نمىداند و عبارتند از خريبه، تدمر ومؤتفكه (يعنى: مخروبه، ويرانه، زير و رو شده) تا آنكه فرمود: اى اهل بصره خداوند بر هيچ خطه‌اى از سرزمين هاى اسلامى شرف و كرامتى قرار نداد مگر آنكه برتر از آن را نصيب شما ساخت و با بزرگواريش شما را از فضل و كرم خويش بهره‌مند كرد. پس قبله شهر شما بهترين قبله است زيرا شما در راستاى مقام ابراهيم قرار داريد كه جايگاه امام در مكه است.
قاريان قرآن شما بهترين قاريان و پارسايان شما بهترين پارسايان، عابدان شما برترين عابدان و تاجران شما بهترين و راستگوترين تاجران، صدقه دهندگان شما كريم‌ترين صدقه دهندگانند، ثروتمندان شما بخشنده‌ترين و متواضع‌ترين انسان ها و شايستگان شما خوش اخلاق‌ترين مردمند..
شما بهترين پناهندگان به مردميد و كمترين زحمت را بر ديگران تحميل مىكنيد، پرشورترين مردم براى شركت در نماز جماعتيد. درختانتان پر بار، مال و ثروتتان افزون، فرزندانتان باهوش و زنانتان عفيف و شوهردارند. خداوند آب روان را همواره در اختيارتان قرار داده تا از زندگيتان بهره‌‌مند گرديد و دريا را در دسترستان نهاده تا بر ثروتتان بفزاييد. پس اگر اهل صبر و استقامت باشيد بدانيد كه درخت طوبى جايگاه و سايه بان شماست. اما اراده خداوند امرى حتمى و خواست او جارى و قطعى است و كسى قدرت تغيير آن را ندارد و او سريع الحساب است. خداى سبحان مىفرمايد: " هيچ آبادى نيست مگر آنكه پيش از قيامت آن را هلاك كنيم و يا به عذاب شديد گرفتارش سازيم و اين در كتاب (لوح محفوظ) ثبت شده است " (1) سپس حضرت فرمود: " روزى پيامبر خدا (صلى الله عليه وآله) در حالى كه كسى غير از من با آن حضرت نبود فرمود:
جبرئيل روح الامين مرا بر شانه راستش حمل نمود تا زمين و آنچه روى آن قرار دارد را ببينم كليدهاى آن را به من سپرد و به آنچه كه در زمين است و تا روز قيامت خواهد بود مرا آگاه نمود و آگاهى اين امر برايم دشوار نبود، همچنانكه بر پدرم آدم دشوار نبود. بدانگونه كه نامها را به او آموخت اما به فرشتگان نياموخت. آنگاه در كنار دريا شهرى ديدم كه بصره ناميده مىشود، آنجا دورترين زمين به آسمان و نزديكترين زمين به آب درياست. سريعتر از ساير مكانها تخريب شود، از نامرغوب ترين خاك برخوردار است و شديدترين عذابها را تحمل كند، در قرون گذشته بارها به زمين فرو رفته و ديگر بار نيز چنين شود. اى اهالى بصره! و روستاهاى اطراف! روزى كه آب شهر شما را فرا گيرد، روز بلا و مصيبت بزرگى خواهد بود. من محل فوران و جوشش آن را در شهر شما مىدانم. و قبل از آن حوادثى بزرگ و غير منتظره به شما روى آورد كه از ديدگانتان نهان است اما ما به آن آگاهيم. كسى كه قبل از غرق شدن شهر، آن را ترك گويد، رحمت خدا شامل او شده و كسى كه بدون توجه باقى بماند گرفتار خطاى خويش گردد و خداوند نسبت به بندگانش ستم نمىكند " (2).
بخشى از اين حديث در كتاب نهج السعادة در مستدرك نهج البلاغه اضافه شده و بخشى ديگر از اين خطبه در كتاب عيون الاخبار نوشته ابن قتيبه از حسن بصرى روايت شده كه در ادامه آن آمده است: " اما از رسول خدا (صلى الله عليه وآله) شنيدم كه مىفرمود سرزمينى فتح خواهد شد كه بصره ناميده مىشود از نظر قبله با ثبات‌ترين قسمت زمين هاست، قاريان آن از بهترين قاريان و عبادت كنندگان آن بهترين عابدان و دانشمندان و علماء آن ديار داناترين انديشمندان و صدقه دهندگان و تجار آن بزرگترين تاجرانند، از اين شهر تا منطقه اى كه " ابله " نام دارد چهار فرسخ فاصله است. در آستان مسجد جامع اين شهر تعداد چهل هزار نفر به شهادت مىرسند كه هر شهيد آنان مانند شهيدى است كه با من در جنگ بدر حضور داشته است ". اگر اين بخش از سخنان حضرت جزو روايت و سند آن صحيح باشد، نمىتوان حدس زد كه آيا اين تخريب بصره، متصل به زمان ظهور است يا نه.
آنچه از منابع تاريخى استفاده مىشود اين است كه خطبه امير مؤمنان (عليه السلام) در بصره و سخنان آن حضرت از حوادث و پيشامدهاى حتمى و مشهور است، اما روايات آن در طولانى و كوتاه بودن و از نظر محتوا با هم اختلاف دارند. دو روايتى كه نقل كرديم به تنهائى تخريب بصره با غرق شدن بعد از فرو رفتن را بيان مىكند و اين ماجرا در دو مرحله غرق شدن قبلى و يا در انقلاب زنگيان رخ نداده است.
از طرف ديگر، تنها اين دو روايتند كه به بيان تعداد چهل يا هفتاد هزار شهيد بصره پرداخته و آنان را هم رتبه شهداى بدر دانسته و از گريستن امير مؤمنان (عليه السلام) و در روايتى ديگر از گريه پيامبر (صلى الله عليه وآله) بر آنان سخن گفته است.
روايت اول محل شهادت آنان را بين بصره وابله بيان كرده كه اكنون محله اى در نزديكى ايستگاه قطار بصره است. در حالى كه روايت ابن قتيبه شهادت آنان را كنار مسجد جامع كه ظاهرا مراد از آن مسجد بصره است بيان كرده. بنابراين بايد جريان شهادت آنان قبل از ظهور حضرت مهدى (عليه السلام) باشد، زيرا بعد از ظهور آن بزرگوار هيچ
ستمگر و ظالمى وجود ندارد تا شهدا پيش آنان ذليل و خوار باشند چنان كه از روايت برداشت مىشد همچنانكه روايت به روشنى بيان ننموده كه آنها به دست چه كسانى كشته مىشوند و شايد كلمه " برادران " اشتباها بجاى كلمه ديگرى نوشته شده باشد.
و دجالى كه نامش مطرح شد و گفته شد بعد از آنها خواهد آمد و داراى طرفدارانى بالغ بر هفتاد هزار تن از نصارا است، بعيد نيست كه غير از دجال موعود باشد زيرا او بعد از ظهور حضرت مهدى (عليه السلام) ظاهر خواهد شد. علاوه بر اين نكات مبهم، روايت مذكور داراى اشكال هاى ديگرى نيز هست از جمله اينكه روايت ابن قتيبه به بيان شهداى ابله اكتفا نموده و نامى از دجال به ميان نياورده است و از طرفى ابن ميثم منبع اين روايت را متذكر نشده كه اين خود نياز به تحقيق و بررسى بيشتر دارد.
در تفسير نور الثقلين درباره اين آيه شريفه كه مىفرمايد: " وجاء فرعون ومن قبله والمؤتفكات بالخاطئة " (1) (يعنى: فرعون و كسانى كه قبل از او بودند و شهرهاى زير و رو شده مرتكب خطا شدند) آمده است كه منظور از شهرهاى زير و رو شده شهر بصره است همچنين در تفسير آيه شريفه " والمؤتفكة أهوى " (2) (يعنى: شهرهاى زير و رو شده را فرو افكند) از امام صادق (عليه السلام) نقل شده كه فرمود: " مراد اهل بصره است و هم آن شهر است كه زيرورو شده است " و در تفسير آيه 9 سوره حاقه، امام صادق فرمود:
" آنان قوم لوط اند كه شهرشان زير و رو و بر سرشان واژگون شد " و در همين تفسير مطلبى از كتاب " من لا يحضره الفقيه " از جويرية بن مسهر عبدى آمده است كه گفت: " با امير مؤمنان (عليه السلام) از جنگ با خوارج بر مىگشتيم، وقت نماز عصر بود كه به سرزمين بابل رسيديم، حضرت به همراه مردم در آن منطقه فرود آمد سپس امام رو به مردم
فرمود: " اى مردم اين سرزمين ملعون است و در طول زمان سه مرتبه گرفتار عذاب الهى شده " در روايتى ديگر به دو مرتبه اشاره شده كه در انتظار سومين مرحله است. و گفته شده كه بصره يكى از سرزمين هاى زير و رو شده است.
حال با نگرش دوباره بر احاديث حوادث بصره و تخريب آن قبل از ظهور امام زمان (عج) در مىيابيم كه ارتباط اين احاديث با علائم ظهور چندان قابل قبول نيست مگر برخى از آنها مثل روايت شيخ مفيد كه از امام صادق (عليه السلام) چنين نقل مىكند (1):
" مردم، پيش از قيام قائم (عج) (بخاطر وقوع چند حادثه) از گناه و معصيت دور مىشوند: به آتشى كه در آسمان ظاهر گردد، به رنگ سرخى كه در فضا جلوه كند، به فرو رفتن زمين در بغداد و بصره و خونهايى كه در آن بر زمين ريزد و تخريب خانه ها و نابودى ساكنان آن، و ترس همگانى كه مردم عراق را فرا گيرد و كسى آرام و قرار نيابد " (2) مرحله چهارم: فتح عراق به دست امام زمان (عج) در زمينه ورود امام زمان (عليه السلام) به عراق و آزاد ساختن آن از باقيمانده نيروهاى سفيانى و گروهك‌هاى متعدد شورشى و انتخاب آن بعنوان مركز حكومت، روايات
فراوانى وجود دارد. در مورد زمان دقيق ورود حضرت به عراق مطلبى در دست نيست اما در فصل " حركت ظهور " خواهد آمد كه ورود حضرت به عراق چند ماه بعد از ظهور و پس از آزاد سازى حجاز و چه بسا پس از درگيرى منطقه بيضاء استخر (كوه سفيد) در نزديكى اهواز اتفاق خواهد افتاد. برخى روايات، ورود حضرت به عراق را از طريق هوا با يك اسكادران هواپيما مطرح كرده‌اند.
در تفسير اين آيه كه مىفرمايد: " اى جماعت جن و انس اگر قادر به نفوذ و عبور از اطراف آسمان ها و زمين بوديد پس بگذريد اما نخواهيد گذشت مگر با قدرت (1) " از امام محمد باقر روايت شده كه فرمود: " قائم هنگام ظهور، با هفت قبه از نور بگونه‌اى فرود آيد كه روشن نيست در كداميك از آنهاست تا آنكه در شهر كوفه قرار گيرد " اين روايت علاوه بر بيان جنبه اعجازى، نشانگر آن است كه شرائط امنيتى و فضاى كينه توزانه جهانى نسبت به حضرت چنين احتياطى را طلب مىكند، مخصوصا كه پاكسازى محيط عراق بدست حضرت تمام نشده و خطرات گوناگون همچنان متوجه آن وجود مبارك است. از محتواى روايت مىتوان فهميد كه حضرت ابتدا در پايتخت عراق و يا در يك مركز نظامى يا در كربلا فرود مىآيد و سپس به كوفه منتقل مىگردد.
روايات، بخش عظيمى از فعاليتها و معجزات حضرت در عراق را بيان مىكنند و ما در مبحث حركت ظهور به بيان آن خواهيم پرداخت اما در اينجا تعدادى از آنها را كه به اوضاع عمومى عراق ارتباط دارد مطرح مىكنيم. مهم‌ترين تلاش حضرت در اين مقطع عبارت از پاكسازى فضاى داخلى و متلاشى ساختن بسيارى از مخالفان است. بر اساس روايات هنگام ورود حضرت به كوفه درگيرى و كشمكش
بين سه جناح وجود دارد كه ظاهرا جناح اول طرفداران حضرتند و گروه دوم پيروان سفيانى و دسته سوم شورشيان.
عمرو بن شمر در روايتى از امام باقر (عليه السلام) مىگويد: سخن از مهدى (عج) به ميان آمد، حضرت فرمود: " او وارد كوفه شود در حالى كه سه جناح پرچم دار با يكديگر درگيرند، آنها شهر را تحويل حضرت دهند. او وارد شهر شده و بر فراز منبر قرار گيرد. اما مردم از شدت گريه متوجه گفتار وى نشوند " (1) در اين حديث و احاديث مشابه، منظور از كلمه كوفه عراق است و ظاهرا بايد بخشى از گروه هاى موجود در عراق ياران خراسانى و يمنى حضرت باشند همچنانكه از مفاد حديث زير، اين نكته قابل استفاده است حديثى كه در منابع شيعه و سنى با سندهاى مختلف از امير مؤمنان (عليه السلام) و امام باقر (عليه السلام) نقل شده كه فرمود: " درفش‌هاى سياهى كه از خراسان خروج مىكنند در كوفه فرود آيند و زمانى كه مهدى (عليه السلام) ظاهر شود جهت بيعت حضور آن بزرگوار شرفياب شوند " (2) از رواياتى كه در مورد گروهك هاى معاند حضرت وارد شده، معلوم مىشود كه حركت هاى مخالف فراوانى از شورشيان و طرفداران سفيانى و ديگران در برابر حضرت مقاومت مىكنند اما امام جهت اجراى عهد و پيمانى كه با جدش رسول خدا (صلى الله عليه وآله) دارد سياست شدت عمل و سركوب مخالفان را به اجرا مىگذارد.
از امام باقر (عليه السلام) روايت شده كه فرمود: " روش رسول خدا (صلى الله عليه وآله) در ميان امتش بر اساس نرمى و مدارا و دوستى با مردم بود اما سياست قائم، كشتن مخالفان است، او بر پايه فرمانى كه به همراه دارد مأمور اجراى اين سياست است و از كسى درخواست توبه نمىكند. واى بر كسى كه مخالفت امر وى كند " (3)
فرمان و نوشته اى كه او به همراه دارد عهدنامه‌اى است به املاء جدش پيامبر (صلى الله عليه وآله) و به خط على (عليه السلام) كه در آن چنين آمده است: " آنان را به قتل برسان و باز هم به قتل برسان و طلب توبه از كسى مكن ".
از امام باقر (عليه السلام) منقول است كه فرمود: " قائم (عليه السلام) با فرمان جديد و قضاوت جديد قيام كند با عرب ها به شدت برخورد نمايد و روش او جز شمشير نباشد، او از احدى طلب توبه نكند و در راه خدا از سرزنش هيچ ملامتگرى نهراسد " (1) فرمان جديد كه در عبارت حديث آمده يعنى اسلام كه توسط ستمگران محو گرديده و مسلمانان از آن فاصله گرفته‌اند، اسلام و قرآن بوسيله آن حضرت ديگر بار حيات خود را بازيابد و اين موضوع براى عربهائى كه از حاكمان سركش خود اطاعت و با آن حضرت به دشمنى و ستيز برخواسته اند، دشوار مىآيد.
از امام صادق (عليه السلام) نقل شده كه فرمود: " قائم (عليه السلام) در جريان نبرد خود با مسائلى روبرو شود كه رسول خدا (صلى الله عليه وآله) با آن مواجه نشده زيرا پيامبر خدا ظهور كرد در حالى كه آنان سنگ و چوب تراشيده ( بت) را مىپرستيدند اما در زمان قائم، مردم بر او مىشورند و كتاب خدا را براى آن حضرت تأويل و تفسير مىكنند و (به خيال خود) براى دفاع از قرآن با او مىجنگند. " (2) ما گاهى ديده‌ايم كه چگونه حاكمان و دانشمندان وابسته به آنان، آيات خدا را براى مبارزه با اسلام و علماى دين توجيه و تفسير مىكنند! به گفته برخى روايات غضب آن حضرت منافقينى كه خود را در پوشش اسلام مخفى مىسازند دربر مىگيرد. افرادى كه چه بسا خود را ميان اطرافيان حضرت پنهان مىكنند اما او با نور و حكمتى كه خداى سبحان در قلبش جاى داده آنان را شناسائى مىكند.
در همين رابطه از امام صادق (عليه السلام) روايت شده كه فرمود: " چه بسا شخصى در كنار قائم است و حضرت جهت اجراى دستوراتش به او امر و نهى مىكند اما ناگهان امام مىگويد: او را نزد من بياوريد. چون او را حاضر كنند حضرت فرمان دهد تا سر از بدنش جدا كنند. در شرق و غرب جهان چيزى باقى نماند مگر اين كه از آن بزرگوار ترس و وحشت بدل دارد " (1) بر اساس برخى روايات، گاهى گروهى بطور كامل نابود مىگردد. از امام باقر (عليه السلام) نقل شده كه فرمود: " زمانى كه قائم قيام كند به طرف كوفه روان شود. جمعيتى بيش از ده هزار مسلح كه " بتريه " ناميده شوند از شهر بيرون آيند و به آن حضرت گويند: از همان راهى كه آمده اى بازگرد، ما را نيازى به اولاد فاطمه نيست، پس حضرت بر آنان شمشير كشد بگونه‌اى كه يك نفر از آنان را زنده نگذارد. آنگاه وارد كوفه شود و تمام منافقين شكاك و جنگ جويان مخالف خود را از دم تيغ بگذراند تا رضايت حضرت حق را فراهم آورد ". (2) در روايت بعدى نيز آمده: آن حضرت هفتاد نفر را به قتل مىرساند كه آنها اصل و اساس فتنه و اختلاف در ميان شيعه‌اند و به نظر مىرسد كه از علماى گمراه ونابكار باشند.
از مالك بن ضمره نقل شده كه گفت: امير مؤمنان (عليه السلام) فرمود: " اى مالك بن ضمره چگونه خواهى بود زمانى كه شيعيان اين چنين با يكديگر اختلاف كنند!؟ آنگاه حضرت انگشتان مبارك خود را به صورت ضربدرى داخل يكديگر نمود. عرض كردم: اى امير مؤمنان آيا در آن هنگام خيرى خواهد بود؟
حضرت فرمود: تمام خير در آن هنگام است. اى مالك: در آن زمان قائم ما قيام كند و تعداد هفتاد نفر را كه به خدا و رسول خدا دروغ بسته‌اند پيش كشيده و همه را به قتل رساند، آنگاه خداوند همه را پيرامون يك حقيقت گرد آورد. " (3)
روايت بعدى حاكى از آن است كه عليرغم فرو رفتن لشكر سفيانى در حجاز و شكست او در عراق، باز هم طرفدارانى براى او در عراق باقى مىماند، از امام زين العابدين (عليه السلام) نقل شده كه فرمود: " سپس (مهدى) حركت نمايد تا به قادسيه رسد در اين حال مردم در كوفه اجتماع و با سفيانى بيعت كرده‌اند " (1) و از امام صادق (عليه السلام) روايت شده كه فرمود:
"... سپس متوجه كوفه شود و در آنجا فرود آيد و خون هفتاد قبيله از قبايل عرب را مباح شمارد " (2) يعنى خون افرادى از اين قبايل را كه به شورشيان و دشمنان حضرت پيوسته‌اند هدر بشمارد.
ابن ابى يعفور از امام صادق (عليه السلام) نقل كرد كه حضرت فرمود: " او اولين قائم از ما اهل بيت است كه قيام كند و با شما سخنى گويد كه تحمل نكنيد و در " رميله دسكره " بر او خروج كنيد و با او بجنگيد، او نيز با شما بستيزد و همه شما را به قتل رساند و اين گروه آخرين گروه شورشى، عليه او خواهد بود " (3) از امام باقر (عليه السلام) چنين نقل شده است: " وقتى صاحب اين امر به بعضى از احكام حكم كند و از برخى سنت ها سخن براند، بناگاه جماعتى شورشى از مسجد بيرون آيند و آهنگ خروج كنند. حضرت دستور تعقيب آنها را صادر كند، ياران حركت كرده و شورشيان را در محله تمارين (خرمافروشان) كوفه به اسارت خويش درآورند، آنگاه به فرمان حضرت آنان را به قتل رسانند و اين آخرين گروهى است كه بر قائم آل محمد (صلى الله عليه وآله) خروج نمايد " (4) از كنار هم قرار دادن اين دو روايت به اين نتيجه مىرسيم كه شورشيان " رميله
دسكره " آخرين گروه مسلحى هستند كه عليه امام خروج مىكند و شورشيان مسجد كوفه دسته اى هستند كه سعى در مخالفت با او دارد. روايات نشانگر آن است كه شورشيان رميله دسكره خطرناك‌ترين گروه شورشى است و فرمانده آنها فرعون يا ابليس است. از ابو بصير نقل شده كه در اين باره چنين مىگويد: " پس از اندك زمانى شورشيانى از غير عرب در " رميله دسكره " خروج كنند كه تعداد آنها ده هزار نفر و شعارشان " يا عثمان، يا عثمان " است. حضرت مردى از عجم را فرا خوانده و شمشير خود را به دوش او آويزد، او آهنگ آن جماعت كرده و همه را به قتل رساند بگونه‌اى كه يك تن هم باقى نگذارد " (1).
در كتاب معجم البلدان آمده است كه " رميله دسكره " روستائى است نزديك " شهرابان " از روستاهاى " بعقوبه " در استان " ديالى " عراق. اما اين نكته كه افراد مذكور در روايت بنام شورشيان غير عرب مطرح شده يا بدان جهت است كه آنها عرب نيستند و يا بخاطر آن است كه فرمانده آنان از غير عرب است.
اما برخى روايات از نوعى ديگر از عمليات پاكسازى خبر مىدهند كه طى آن حضرت دوازده هزار نفر از سپاهيان عرب و غير عرب خود را طلبيده به آنان لباس متحد الشكلى پوشانده و دستور مىدهد تا وارد شهر شوند و هر كس را كه داراى آن لباس نباشد به قتل رسانند و آنان دستور را اجرا مىكنند. (2) به نظر مىرسد كه چنين شهرى بايد پر از كافران و منافقان مخالف حضرت باشد كه چنين دستورى در موردشان صادر شود يا آنكه مؤمنان شهر بگونه‌اى از موضوع باخبر شده و از خانه هايشان بيرون نيايند يا آنكه قبلا از لباس هاى مخصوص براى آنان نيز ارسال شده باشد.
البته اين پاكسازى هاى وسيع، موجى از وحشت و رعب و ترديد در عراق و ساير نقاط جهان ايجاد مىكند زيرا در بعضى روايات آمده است كه گروهى از مردم آنگاه كه اين كشتار وسيع را مشاهده مىكنند با خود مىگويند: او از ذريه فاطمه (عليها السلام) نيست، او اگر از نسل فاطمه بود بر مردم ترحم مىكرد. در حديثى كه قبلا بيان كرديم آمده بود كه بعضى از اصحاب خاص آن حضرت تاب و تحمل اجراى برخى احكام او را ندارند و با مشاهده كشتار مخالفان دچار شك و ترديد مىگردند تا جائى كه يكى از آنان كه كنترل اعصاب خود را از دست داده نسبت به حضرت زبان اعتراض مىگشايد.
از امام صادق (عليه السلام) روايت شده كه فرمود: " قائم (عليه السلام) پيش مىرود تا به " سوق " برسد، مردى از نسل پدرش به او مىگويد: شما مردم را مانند گله گوسفندان مىترسانيد. آيا اين كار شما با دستورى از رسول خدا (صلى الله عليه وآله) صورت مىگيرد يا خير؟ امام افزود: در ميان مردم نيرومندتر از آن مرد وجود ندارد. در اين لحظه مردى از عجم بر آن شخص بانگ مىزند كه: ساكت شو و الا گردنت را مىزنم. آنگاه قائم (عليه السلام) فرمانى از حضرت رسول (صلى الله عليه وآله) را به آنان نشان دهد " (1) از حديث مىتوان فهميد كه مرد معترض، علوى است و منظور از " سوق " يا بازار شهر است و يا مكان خاصى با اين نام.
در روايت ديگرى آمده: مردى آن شخص معترض را به سكوت وادار مىكند، مسؤول بيعت گرفتن براى حضرت مهدى (عليه السلام) است. از امام باقر (عليه السلام) نقل شده كه فرمود: " زمانى كه او به ثعلبيه (2) رسد، شخصى از ذريه پدرش كه پس از مهدى، از همه نيرومندتر و شجاع تر است در مقابل او مىايستد و مىگويد: اى فلان! چه مىكنى به خدا سوگند تو مردم را همچون گله
گوسفندان فرارى مىدهى! آيا فرمانى از رسول خدا دارى كه چنين كنى؟! آنگاه مردى كه مسئول بيعت گرفتن است فرياد زند: ساكت شو و الا به خدا قسم گردنت را خواهم زد، در اينجا قائم (عليه السلام) به او مىگويد:
اى فلان ساكت باش، آرى به خدا سوگند فرمانى از رسول خدا (صلى الله عليه وآله) دارم، سپس حضرت دستور مىدهد تا صندوق كوچكى را نزد او بياورند، آنگاه فرمان رسول خدا را براى وى (بيرون آورده و) مىخواند، پس شخص معترض خطاب به امام گويد: خداوند جان مرا فداى تو گرداند. اجازه دهيد تا (به قصد عذرخواهى) سر مباركتان را بوسه زنم، سپس ميان دو چشم حضرت را مىبوسد و مىگويد: اجازه دهيد تا با شما تجديد بيعت كنيم. حضرت بار ديگر با آنان بيعت مىكند " (1) از اين بيان كوتاه مىتوان فهميد كه كسانى كه حضرت آنان را از بين مىبرد گروه هاى مختلفى از شيعه و سنى طرفدار سفيانى و مخالفان حضرتند كه در ميان آنان مجموعه اى از احزاب، گروهك ها، مردم عادى و حتى علما و دانشمندان منحرف را مىتوان مشاهده كرد و به شكل طبيعى در ميان آنان مزدوران غربى را نيز مىتوان ديد.
پس از اين مرحله، كشور عراق در سايه حكومت امام زمان (عليه السلام) براى مدتى طولانى نفس راحتى مىكشد و در نقش جديد خود بعنوان مركز جهانى و بعنوان پايتخت فرمانروائى قائم آل محمد (عج) جلوه خاصى يافته و قبله گاه دل و ديده مسلمانان جهان و محل رفت و آمد گروه هاى مختلف مىگردد.
در آن زمان كوفه، سهله، حيره، نجف و كربلا محله هاى يك شهر بزرگ را تشكيل مىدهند كه نام آن بر سر زبانها و در دل ملت هاى جهان جا مىگيرد و مردم از دورترين نقاط عالم در شب جمعه آهنگ آن ديار مىكنند تا بتوانند صبح روز بعد، جهت اقامه نماز جمعه به امامت حضرت مهدى (عليه السلام) در مسجد جهانى او كه داراى
يك هزار در ورودى است حاضر شوند. و عليرغم آن، چه بسا پيدا كردن مكانى خالى در ميان ميلونها نمازگزار امكان پذير نباشد.
از امام صادق (عليه السلام) روايت شده كه فرمود: " مركز زمامدارى او كوفه و محل قضاوت او مسجد جامع كوفه و محل بيت المال و تقسيم غنيمت هاى مسلمانان، مسجد سهله و خلوتگاه او با خالق خويش، محلى در تپه‌هاى سفيد غريين (1) است. به خدا سوگند هيچ با ايمانى نمىماند مگر اين كه در آنجا و يا اطراف آنجا بسر برد ". (و در روايتى ديگر آمده " يا به سوى آنجا آيند " و در روايت ديگر " بسوى آن بشتابد " كه همين عبارت صحيح تر است).
" شهر كوفه به پنجاه و چهار ميل رسد و ساختمانهاى باشكوه آن به عمارت هاى كربلا نزديك شود، خداوند كربلا را پناهگاه و جايگاه رفت و آمد فرشتگان و مؤمنان قرار دهد و عظمتى بسيار يابد ". (2) منظور از " محل قضاوت " محل مراجعات يا محل قضاوت حضرت بين مردم است كه در مسجد كوفه فعلى خواهد بود يا در مسجد جمعه بزرگى كه آن حضرت بنا خواهد كرد. و منظور از پنجاه و چهار ميل شدن كوفه يعنى مساحت و يا طول آن شهر به حدود يكصد كيلومتر مىرسد.
از امام صادق (عليه السلام) نقل شده كه فرمود: " در پشت كوفه (نجف) مسجدى بنا كند با هزار در. (و شهر كوفه به اندازه اى بزرگ شود كه) خانه هاى آن به دو رودخانه كربلا و حيره متصل گردد بگونه‌اى كه اگر شخصى با وسيله اى تندرو و سبك، آهنگ نماز جمعه كند آن را درك ننمايد " (3) يعنى اگر انسان با وسيله اى سبك و سريع به سوى نماز جمعه بشتابد آن را درك نكند زيرا مكانى خالى براى اقامه نماز نمىيابد.
البته روايات در مورد پيشرفت هاى معنوى و مادى در عراق يعنى مركز حكومت آن بزرگوار فراوان است كه اينجا محل طرح آنها نيست.
با پاكسازى عراق توسط حضرت و ملحق شدن آن به قلمرو حكومت امام زمان و مركزيت يافتن آن، دامنه فرمانروائى حضرت شامل مناطق يمن، حجاز، ايران، عراق و كشورهاى خليج خواهد شد و بدين ترتيب حضرت مهدى (عليه السلام) با خاطرى آسوده از اوضاع داخلى به سراغ دشمنان خارجى خود خواهد رفت. او ابتدا لشكرى به طرف ترك ها اعزام و آنها را شكست مىدهد، سپس خود آن حضرت در رأس سپاهى آهنگ شام مىنمايد و در منطقه اى بنام " مرج عذراء " نزديك دمشق فرود مىآيد و به منظور آزادى قدس آماده نبردى بزرگ با سفيانى، يهود و روميان مىگردد كه شرح ماجرا در فصل حوادث و پيشامدهاى نهضت ظهور خواهد آمد.
* *
جنگ جهانى در دوران ظهور روايات فراوانى حكايت از وقوع يك جنگ جهانى پيش از ظهور حضرت مهدى (عليه السلام) دارد، اما بعيد است كه بتوان آن را بر دو جنگ جهانى اول و دوم معاصر تطبيق نمود زيرا صفاتى كه براى آن جنگ جهانى در روايات آمده با اوصاف اين دو جنگ تفاوت دارد چرا كه برخى روايات زمان اين جنگ را نزديك ظهور يا در اثناء آن مطرح مىكنند بلكه از برخى روايات استفاده مىشود كه اين نبرد در همان سال ظهور و يا بعد از آغاز نهضت مقدس آن بزرگوار بوقوع مىپيوندد.
اينك به نمونه هايى از اين روايات توجه كنيد:
از امير مؤمنان (عليه السلام) منقول است كه فرمود: " پيش روى قائم (عليه السلام) مرگى سرخ و مرگى سفيد پديدار گردد و ملخ‌هايى خونرنگ وقت و بىوقت هجوم آورند اما مرگ سرخ يعنى شمشير و مرگ سفيد يعنى طاعون " (1). از عبارت " پيش روى قائم " مىتوان فهميد كه اين جنگ و مرگ سرخ به ظهور حضرت بسيار نزديك است اما روايت محل وقوع آن را تعيين نمىكند.
امام باقر (عليه السلام) مىفرمايد: " قائم قيام نكند مگر پس از پيدايش اين نشانه ها: ترس و وحشتى شديد، بروز زلزله ها، آشوب و بلاهايى كه مردم گرفتار آن شوند و طاعونى قبل از آن و شمشيرى بران ميان
عرب و اختلاف شديد ميان مردم و پراكندگى در دين و دگرگونى در احوال آنان بگونه‌اى كه انسان از به جان هم افتادن مردم و تكه پاره كردن يكديگر هر صبح و شام آرزوى مرگ كند " (1) اين روايت بيانگر آن است كه مرض طاعون قبل از ترس شديدى است كه احتمالا همان جنگ عمومى است. اما اگر مطمئن باشيم كه شخص راوى عبارت هاى حديث را پس و پيش بيان نكرده باز هم با توجه به متن حديث و ابهامى كه در اين حوادث وجود دارد مشكل مىتوان گفت كه حوادث مذكور به شكل زنجيره‌اى و پى در پى اتفاق خواهد افتاد.
آرى، مىتوان گفت كه بر اساس اين حديث دوره اى سخت و طاقت فرسا براى عربها و عموم مردم بوجود خواهد آمد كه اين سخن در ابعاد گوناگون سياسى، اقتصادى و امنيتى جلوه گر خواهد شد و چه بسا بيان اين شرائط اعلان پيدايش سال قحطى است كه در روايت بعدى امام صادق آن را بيان فرموده است:
" البته پيش روى قائم سالى خواهد بود كه مردم گرسنگى كشند و ترس و وحشت شديد از كشتار، آنان را فرا گيرد " (2) روايت بعدى روشن مىكند كه اين شرائط دشوار و فضاى جنگى ادامه مىيابد تا صيحه آسمانى در ماه مبارك رمضان و نزديك ظهور حضرت به گوش برسد.
از امام باقر (عليه السلام) نقل شده كه فرمود: " اهل شرق و غرب با يكديگر اختلاف كنند. آرى و اهل قبله نيز و مردم بر اثر ترس و وحشت، با مشكلات فراوانى روبرو شوند و به همان حال به سر برند تا آنگاه كه منادى از آسمان ندا دهد. پس هرگاه چنين شد كوچ كنيد كوچ " (3)
اين روايت نشان مىدهد كه خسارت هاى ناشى از جنگ مزبور، بطور اساسى بر ملت هاى غير مسلمان وارد مىشود. جمله " اهل شرق و غرب. آرى و اهل قبله با هم اختلاف پيدا كنند " عبارت دقيقى است كه بيانگر كم اهميت بودن اختلاف مسلمانها است و به نظر مىرسد اين اختلاف نتيجه و يا تابع اختلافات اهل شرق و غرب باشد. البته اين نكته در جنگ جهانى آينده طبيعى خواهد بود زيرا اهداف آن جنگ مراكز حكومت ها و كشورهاى بزرگ و پايگاه هاى نظامى آنان است و آثار آن بطور غير مستقيم به مسلمانان نيز سرايت مىكند. برخى از روايات ما صريحا به اين مطلب اشاره كرده‌اند. ابو بصير مىگويد از امام صادق (عليه السلام) شنيدم كه فرمود: " اين امر (يعنى قيام قائم) نخواهد بود تا دو سوم مردم از بين بروند. پرسيديم وقتى دو سوم مردم از بين رفتند پس چه كسى باقى خواهد ماند؟ فرمود: آيا دوست نداريد كه شما در يك سوم باقى مانده باشيد؟ " (1) شايد خطبه امير مؤمنان (عليه السلام) بيش از ساير احاديث، زمان و عامل اين جنگ را مشخص مىسازد، خطبه اى كه در آن، تعدادى از نشانه هاى ظهور بيان شده و دو فقره از آن به جنگ جهانى ارتباط دارد. حضرت فرمود: " آگاه باشيد اى مردم: از من آنچه مىخواهيد بپرسيد، پيش از آن كه فتنه و فساد شرقى همچون شتر لجام گسيخته اى كه گويا يك بار مرده و زنده شده و افسارش رها شده، فرا رسد و با فتنه اى ديگر در مغرب زمين آتشى عظيم برافروخته گردد، فتنه اى كه آه از نهاد همگان برآورد و فرياد خونخواهى و انتقام را بالا برد. آنگاه مردى (يا راهبى) از اهل نجران خارج شود و امام (عليه السلام) را اجابت كند. او اول مرد نصرانى است كه دعوت حضرت را لبيك گويد و صومعه خود را تخريب و صليبش را بشكند و به اتفاق ياران و مردم مستضعف و سواران و با درفش‌هاى هدايت به طرف " نخيله " حركت كند. (در آن روز) محل تجمع تمام مردم روى زمين، منطقه اى بنام فاروق است (و آن منطقه اى است كه در سر راه سفر حج امير مؤمنان (عليه السلام) بين برس و فرات قرار دارد) در آن روز
تعداد سه هزار (هزار) يهودى و نصرانى كشته شود برخى، برخى ديگر را بكشند. آرى آن روز تأويل و مصداق اين آيه شريفه است: " پس پيوسته اين سخن را تكرار مىكردند تا آنها را درو كرده و خاموش ساختيم (1) با شمشير " (2) ابتداى حديث بيانگر آن است كه آغاز اين درگيرى از شرق است و يا سرمنشأ آن در منطقه شرق است. و از طرف ديگر آتش غرب نيز باعث ويرانى شهرهاى غربى شده و موارد اشتعال آن آتش بزرگ، همان پايگاه هاى نظامى، پايتخت ها و مراكز مهم سرزمين هاى غربى است.
به نظر مىرسد كه منظور امام از اين جمله كه فرمود: " محل تجمع مردم روى زمين فاروق است " يعنى مردم در آن روز از گوشه و كنار جهان جهت پيوستن به حضرت مهدى (عليه السلام) گردهم جمع مىشوند و مقر و پايگاه او بين كوفه و حله است، همانگونه كه راهب نجرانى با گروهى از مردم مستضعفين در همان ناحيه به حضور حضرت مىرسند، ظاهرا عبارت " و آنجا منطقه اى است كه در سر راه و مسير سفر حج امير مؤمنان (عليه السلام) بين برس و فرات است " حاشيه اى از خود راوى و يا نويسندگان متن كتاب است كه داخل حديث شده است، البته ممكن است معناى كلمه المحجة كه در عبارت آمده محل اجتماع كاروانهاى حج در زمان امير مؤمنان (عليه السلام) و يا نام محلى باشد كه هيئت ها و نمايندگان مختلف براى ورود به اردوگاه حضرت و يا ملاقات با او اجتماع مىكنند.
اين جمله كه حضرت فرمود: " در آن روز بين شرق و غرب سه هزار هزار كشته مىشوند " يعنى سه ميليون نفر و اين كه كلمه (هزار) را بين پرانتز قرار داديم بدين جهت است كه كلمه هزار دوم، در روايت ديگرى در بحار (3) وارد شده و شايد از اين روايت افتاده
باشد، البته اين بدان معنى نيست كه قربانيان جنگ جهانى سه ميليون نفر خواهد بود، بلكه اين تعداد، مربوط به كشته هاى آن روز و يا آن مقطع است و اين يك مرحله از مراحل جنگ جهانى و آخرين مرحله آن است. قبلا گفتيم كه مجموع خسارت هاى جانى جنگ و مرض طاعون كه پيش از آن جنگ شيوع پيدا مىكند به دو سوم ساكنان جهان مىرسد. همين مطلب در روايتى ديگر پنج هفتم جمعيت جهان ذكر شده است.
از امام صادق (عليه السلام) روايت شده كه فرمود: " پيشاپيش قائم دو نوع مرگ وجود دارد يكى مرگ سرخ و ديگرى مرگ سفيد تا از هر هفت نفر، پنج نفر از بين بروند " (1) در برخى روايات رقم نه دهم آمده است. گاهى اين گونه اختلاف ها در روايات به علت تفاوت منطقه ها و يا علل ديگرى است اما به هر حال خسارتهاى مسلمانان در اين جنگ اندك است.
خلاصه كلام اين كه: روايات گرانقدر ما سخن از وجود هراس و وحشت عمومى و جهان شمول قبل از ظهور و يا در سال ظهور آن حضرت دارند كه خسارت هاى سنگين و شكننده اى بر جان مردم و بطور كلى بر غير مسلمانها خواهد داشت.
شايد بتوان اين نشانه ها را به جنگ عمومى و ابزارهاى پيشرفته، وحشتناك و نابود كننده آن تفسير كرد كه باعث ترس و نگرانى همه مردم مىشود چرا كه اگر شيوه اين جنگ با استفاده از روش هاى عادى و كلاسيك موجود در جهان باشد، رعب و وحشت آن به اندازه اى كه روايات توصيف كرده‌اند فراگير نمىشود و يا دست كم بايد مناطق خاصى مشمول اين ترس، وحشت، قتل و كشتار نگردد. از سوى ديگر شواهدى وجود دارد كه بتوان اين هراس عظيم و عمومى را به جنگ هاى منطقه اى
فراوان تفسير نمود، مخصوصا با تعبيرى كه در كلام امام باقر (عليه السلام) آمده بود كه فرمود:
" و جنگ‌ها در زمين زياد شود " يعنى جنگ هاى متعددى در همان سال پديدار گردد. با كنار هم گذاشتن اين حديث و احاديث ديگرى كه بيانگر اختلاف و جنگ ميان مردم شرق و غرب بود مىتوان به اين نتيجه رسيد كه اين نبردها به صورت جنگ هاى منطقه اى بين آنان ايجاد مىشود و نقطه اصلى ويرانگرى آن نيز در غرب تمركز مىيابد.
اما زمان اين جنگ بر اساس آنچه از روايات مىتوان فهميد نزديك به زمان ظهور حضرت و چه بسا در همان سال ظهور باشد. اكنون با يك نگاه كلى به احاديث مىتوان گفت كه اين جنگ طى چند مرحله به وقوع خواهد پيوست يعنى پيش از ظهور، آغاز و تا مدتى پس از ظهور ادامه خواهد يافت بطورى كه فتح سرزمين حجاز توسط حضرت نيز در خلال آن روى مىدهد و سپس به فتح عراق منجر مىگردد.
اما اگر بخواهيم اين حوادث را به وقوع يك جنگ فراگير هسته‌اى تفسير كنيم آنچنانكه جرائد از آن سخن مىگويند، بايد گفت كه زمان چنان جنگى بسيار كوتاه خواهد بود و همانگونه كه گفته مىشود در مدتى كمتر از يك ماه همه چيز به پايان مىرسد. والله العالم.
* *
ايرانيان در دوران ظهور كشور ايران قبل از پيروزى انقلاب اسلامى در نگاه غربى ها پايگاهى حياتى و مهم به شمار مىرفت كه در مرز شورى و در قلب جهان اسلام قرار داشت و از ديدگاه مسلمانها كشورى اسلامى و اصيل محسوب مىشد كه " شاه " هم پيمان غرب و اسرائيل بر آن حكومت مىكرد و كشور را در خدمت آنان قرار مىداد.
علاوه بر آنچه در تصور ديگران بود، ايران در ذهن يك فرد شيعه مانند من، كشورى بود كه در آن مرقد مطهر امام رضا (عليه السلام) و حوزه علميه قم وجود داشت با ريشه هاى اصيل در تاريخ تشيع و علماء و انديشمندان شيعه و تأليفات گرانبها، زمانى كه ما به روايات مربوط به ستايش ايرانيان و نژاد سلمان فارسى برخورد مىكرديم، به يكديگر مىگفتيم: اين روايات مانند روايت‌هايى است كه مدح و ستايش و يا مذمت برخى گروه ها و قبيله ها يا بعضى كشورها را دربردارد، كه جاى بررسى و تأمل داشته و اگر از نظر سند درست باشند، مربوط به زمان گذشته و احوال ملتهاى زمان صدر اسلام و قرن هاى گذشته است.
اين طرز فكر رائج ميان اهل فكر و فرهنگ بود و همه بر اين باور بوديم كه امت اسلامى در حالتى جاهلانه و تحت نفوذ سلطه كفر جهانى و نمايندگان اوست، در بين ملت ها هيچيك بر ديگرى برترى ندارد و چه بسا ايرانيان در شرائطى بدتر از
ساير ملتها باشند، چرا كه به نظر مىرسيد ايرانيان طرفداران تمدنى كفرآميز و متكى به افتخارات قومى خويشند و شاه و حاميان غربى او نيز براى برانگيختن چنين فكر و فرهنگى تلاش مىكنند.
... تا اينكه پيروزى انقلاب اسلامى در ايران، مسلمانان جهان را غافلگير و قلب هاى غمگين آنان را چنان از سرور و شادى سرشار نمود كه در قرن هاى گذشته بى سابقه بود، حتى مىتوان گفت: تصور چنين پيروزى بزرگى در فكر كسى نمىگنجيد. اين سرور و خوشحالى همه كشورها و ملت‌هاى مسلمان را در برگرفت، و به جائى رسيد كه همه جا سخن از فضل و برترى ايرانيان و نژاد و قبيله سلمان فارسى بود، بطور مثال، يكى از صدها عنوانى كه در مجلات و روزنامه هاى غرب و شرق جهان اسلام منتشر شد، اين تيتر مجله تونسى " شناخت " بود كه در آن آمده بود: " پيامبر (صلى الله عليه وآله)، ايرانيان را براى رهبرى امت اسلام برمىگزيند " اين حوادث، نگاه ما را بار ديگر به سوى ايرانيان باز گرداند و دريافتيم رواياتى كه از پيامبر (صلى الله عليه وآله) درباره ايرانيان وارد شده تنها مربوط به تاريخ گذشته آنها نبوده، بلكه به آينده نيز ارتباط دارد...
از اين رو با مراجعه به منابع حديث و تفسير و بررسى روايات مربوط به ايرانيان، به اين نتيجه رسيديم كه اين اخبار بيش از آنكه مربوط به گذشته باشد، مربوط به آينده است و جالب اينكه اين گونه روايات در منابع حديث سنى ها بيشتر از منابع شيعه ها وجود دارد.
چه مىتوان كرد، وقتى كه در روايات مربوط به حضرت مهدى (عليه السلام) و زمينه سازان حكومت آن بزرگوار، ايرانى ها و يمنى ها داراى سهم بسزائى بوده و كسانى هستند كه به افتخار ايجاد زمينه ظهور آن حضرت و شركت در نهضت وى نائل مىشوند، همچنين افراد شايسته و بزرگى از مصر و مؤمنانى حقيقى از شام و گروه‌هايى از
عراق نيز از اين فيض بهره‌مند مىشوند و همينطور ساير دوستداران آن حضرت در گوشه و كنار جهان اسلام كه از اين موهبت برخوردار و از ياران ويژه و دستياران آن حضرت خواهند بود. جانمان فداى آن حضرت و ياران او باد.
ستايش ايرانيان در احاديث سنى ها اين نكته، بسيار قابل توجه است كه احاديث نبوى در ستايش ايرانيان در منابع سنى ها بسيار بيشتر از منابع شيعى است. آنچنانكه يك محقق به راحتى مىتواند از روايات مصادر سنى ها كتابى در فضائل و مناقب ايرانى ها و برترى آنها بر عرب بنويسد!
از جمله اين احاديث " گوسفندان سياه و سفيد " است كه ابو نعيم روايت مىكند (روايت از طريق حذيفه): رسول خدا (صلى الله عليه وآله) فرمود: خواب ديدم كه گوسفندان سياه بدنبال من هستند، سپس گوسفندان سفيد به آنها اضافه شدند، تا جائى كه ديگر گوسفندان سياه را بين آنها نديدم.
ابوبكر گفت: گوسفندان سياهى كه بدنبال شما بودند عرب ها هستند و گوسفندان سفيد، عجم هائى كه از شما پيروى خواهند كرد كه آنقدر زياد مىشوند كه ديگر عرب ها در ميان آنها به چشم نمىآيند. رسول خدا (صلى الله عليه وآله) فرمود: فرشتگان نيز همين گونه خواب را تعبير نمودند. (1) حديث پشتيبانى فارس‌ها از اهل بيت (عليهم السلام): ابو نعيم از ابن عباس روايت مىكند:
نزد رسول خدا (صلى الله عليه وآله) از ايرانيان سخن به ميان آمد، حضرت فرمود: ايرانيان پشتوانه ما اهل بيت‌اند.
حديث اطمينان پيامبر به فارس‌ها: ابو نعيم از ابوهريره روايت مىكند: نزد رسول خدا (صلى الله عليه وآله) يادى از عجم شد، حضرت فرمود: به خدا قسم اطمينان من به آنها بيش از اطمينان به شما يا بعضى از شماست (2).
مسلم از ابو هريره روايت مىكند: هنگامى كه سوره جمعه نازل مىشد، ما نزد رسول خدا (صلى الله عليه وآله) نشسته بوديم، وقتى حضرت اين آيه را خواند: و آخرين منهم لما يلحقوا بهم... (و كسانى كه هنوز به ايشان نپيوسته اند) شخصى پرسيد: يا رسول الله! آنان كيانند؟ حضرت پاسخى نداد تا دوباره و سه باره سؤال كرد. سلمان فارسى هم آنجا بود. حضرت دست بر شانه سلمان گذشت و فرمود: اگر ايمان در ثريا هم باشد، مردانى از اينان به آن خواهند رسيد (1).
احمد بن حنبل روايت مىكند: پيامبر (صلى الله عليه وآله) فرمود: نزديك است كه خداوند متعال اطراف شما را از عجم پر كند، آنان چون شيرانى هستند كه نمىگريزند. با دشمنان شما مىجنگند و از غنائم شما استفاده نمىكنند. (2) اين روايت را ابو نعيم با اسناد مختلف از حذيفه و سمرة بن جندب و عبد الله بن عمر روايت كرده است. (3) ابن ابى الحديد روايت مىكند: اشعث بن قيس از ميان جمعيت خود را به على (عليه السلام) رساند و گفت: يا امير المؤمنين! اين سرخ رويان (يعنى ايرانيان) كه اطراف ترا گرفته‌اند بر ما عرب ها غلبه كرده‌اند.
حضرت با پاى خود آهسته به منبر كوبيد. صعصعة بن صوحان گفت: ما را با اشعث چه كار؟! امروز امير المؤمنين درباره عرب سخنى خواهد گفت كه هرگز گفته نخواهد شد. حضرت فرمود: كداميك از اين شكم پرستان بى شخصيت كه مانند الاغ در رختخوابش مىغلطد و مانع هدايت مردم مىگردد، عذر مرا مىپذيرد؟! آيا تو مىخواهى من آنها (ايرانيان) را برانم؟! اگر چنين كنم قطعا نادان خواهم بود. قسم به كسى كه دانه را شكافت و انسان را آفريد، ايرانيان شما را براى بازگشت به دين خواهند كوبيد، چنان كه شما آنها را براى پذيرش دين كوبيديد. (4)
آنچه كه مربوط به موضوع ماست نقش ايرانيان در عصر ظهور و قيام حضرت مهدى (عليه السلام) است كه در احاديث با اين عناوين نه گانه از آنها ياد شده است: قوم سلمان، اهل مشرق، اهل خراسان، صاحبان پرچم هاى سياه، فارس، اهل قم، اهل طالقان كه غالبا مقصود از همه آنها يكى است.
ايرانيان و زمينه سازى ظهور تمام منابع روايى شيعه و سنى اتفاق نظر دارند كه ظهور امام زمان (عج) پس از نهضتى بوقوع خواهد پيوست كه زمينه ساز ظهور حضرت است. در اين نهضت صاحبان درفش‌هاى سياه از ايران، آماده كننده مقدمات فرمانروائى او هستند. و وجود دو شخصيت ايرانى موعود، يعنى سيد خراسانى، يا هاشمى خراسانى و ياور او شعيب بن صالح نقشى قابل توجه دارند.
منابع حديث شيعه علاوه بر ايرانيان، از يمنى‌ها نيز بعنوان زمينه سازان ظهور حضرت نام برده‌اند. همچنانكه از مجموعه احاديث مىتوان وقوع يك حركت انقلابى قبل از ظهور را پيش بينى كرد. مانند اين روايت كه در تفسير آيه: " بعثنا عليكم عبادا لنا أولى بأس شديد " يعنى: گروهى از بندگان پيكارجوى خود را بر ضد شما برانگيزيم، چنين آمده است: آنان گروهى هستند كه خداوند قبل از قيام قائم برانگيزد و به سراغ هر يك از قاتلان اهل بيت كه بروند او را به قتل رسانند. (1) و در حديثى كه " ابان بن تغلب " از امام صادق (عليه السلام) نقل كرده، آمده است: " زمانى كه پرچم حق ظهور كند، اهل مشرق و مغرب بر آن نفرين كنند! آيا مىدانى چرا؟ گفتم خير. فرمود: چون مردم قبل از ظهور با گروهى از اهل بيت او مواجه گردند. "
از اين روايت مىتوان فهميد كه افرادى از بنى هاشم و پيروان آنها قبل از ظهور حضرت، نهضتى خواهند داشت.
نويسنده كتاب " يوم الخلاص " اين حديث را نقل كرده كه مىگويد: " او مىآيد و براى خداوند، شمشيرى است از نيام كشيده شده ".
صاحب كتاب " يوم الخلاص " براى اين حديث پنج منبع نقل كرده است كه من اين روايات را در اين منابع نيافتم، آنچه يافتم چنين است " همراه او شمشيرى ست از نيام كشيده " كتاب مذكور موارد ديگرى را هم ذكر نموده كه سندى برايش نيافتم.
بنابراين روايات مربوط به مقدمات ظهور، سه دسته هستند:
الف: روايات مربوط به دولت هواداران درفش‌هاى سياه كه شيعه و سنى آن را نقل كرده‌اند.
ب: روايات مربوط به ظهور حكومت يمنى كه فقط در منابع شيعه وارد شده و شبيه اين روايات در برخى از منابع سنى ها آمده اما بيانگر ظهور يمانى پس از ظهور حضرت مهدى (عليه السلام) است.
ج: رواياتى كه حاكى از ظهور زمينه سازان قيام حضرتند، بى آنكه جزئيات آنها را مشخص نمايند. اما به زودى بيان خواهيم كرد كه اين روايات بطور كلى بر ياران ايرانى و يمنى آن حضرت منطبق است كه زمينه ساز حكومت آن حضرتند.
روايات، زمان روى كار آمدن حكومت يمنى ها را مشخص نموده و آن را سال ظهور حضرت و همزمان با خروج سفيانى يا نزديك به آن مىداند.
خروج سفيانى به منظور دشمنى با آن حضرت و از سرزمين شام يا منطقه اى در نزديكى آن به وقوع خواهد پيوست كه به زودى جزئيات آن را بيان خواهيم كرد.
اما حكومت ايرانيان زمينه ساز، به دو مرحله مشخص تقسيم مىشود:
مرحله اول، آغاز نهضت آنان بدست مردى از قم كه شايد نهضت او سرآغاز امر
ظهور حضرت باشد چرا كه در روايت آمده كه " آغاز نهضت آن حضرت از ناحيه مشرق است ".
مرحله دوم، ظهور دو شخصيت موعود در بين ايرانيان به نام سيد خراسانى و فرمانده نيروهاى او شعيب بن صالح است.
در تعدادى از روايات، مشخص گرديده كه نهضت شعيب و خراسانى شش سال قبل از ظهور حضرت مهدى (عليه السلام) است. از محمد بن حنفيه نقل شده كه:
" پرچم سياه بنى عباس خروج كند سپس پرچم سياه ديگرى از خراسان ظاهر شود حاملان آن درفش ها كلاه سياه و لباس سفيد بر تن دارند، پيشاپيش آنان مردى است كه او را صالح بن شعيب و يا شعيب بن صالح مىنامند و از قبيله بنى تميم است، آنان نيروهاى سفيانى را شكست داده و در بيت المقدس فرود آيند تا مقدمات حكومت مهدى را فراهم آورند، تعداد سيصد تن از شام به آنها بپيوندند، فاصله خروج او تا تحويل زمام امور به مهدى (عليه السلام) هفتاد و دو ماه است. " (1) در مقابل اين احاديث، روايات ديگرى هست كه مىگويد، ظاهر شدن خراسانى و شعيب همزمان با ظاهر شدن يمانى و سفيانى است، از امام امام صادق (عليه السلام) روايت شده كه فرمود:
" خروج خراسانى، سفيانى و يمانى در يك سال و يك ماه و يك روز واقع شود، درفش يمانى در بين اين پرچمها از همه هدايت گرتر است، او مردم را به حق دعوت كند " (2) از امام باقر (عليه السلام) نقل شده كه فرمود: " خروج سفيانى، يمانى و خراسانى در سال، ماه و روز واحد خواهد بود، نظم و ترتيب آنها همچون دانه هاى تسبيح، پى در پى است، در آن زمان مشكلات از همه سو روى آورند، واى بر كسى كه با آنان به مخالفت برخيزد. در ميان پرچمها، پرچمى هدايتگر از يمانى
نيست. آن پرچم، پرچم هدايت است چرا كه به سوى مولاى شما دعوت كند ". (1) اين روايت ها به خاطر محكم بودن سندشان بر روايت هاى ديگر برترى دارند، مخصوصا روايت آخر كه سندش صحيح است و آن را ابو بصير از امام پنجم نقل كرده است.
شايد منظور از خروج اين سه نفر به ترتيب، مانند دانه هاى تسبيح، با آنكه در يك روز واقع مىشود اين است كه انگيزه هاى خروج آنها با هم ارتباط سياسى دارد.
البته آغاز خروج آنان در يك روز است، اما ترتيب جنبش آنان و استحكام امورشان مانند مهره‌هاى تسبيح، يكى پس از ديگرى واقع مىشود.
روايت آغاز حكومت حضرت مهدى (عليه السلام) از ايران اين حديث صراحت دارد كه آغاز نهضت حضرت از ناحيه مشرق خواهد بود از امير مؤمنان (عليه السلام) نقل شده كه فرمود:
" آغاز كار او از مشرق است، زمانى كه اين امر پيش آيد، سفيانى خروج كند " (2) از طرفى آنچه علماء بر آن اتفاق دارند و روايات متواتر (3) آن را تأييد مىكنند، اين است كه ظهور حضرت از مكه مكرمه است، بنابراين بايد منظور امير مؤمنان (عليه السلام) كه فرمود " آغاز كار او از مشرق است " يعنى پيدايش كار و مقدمات نهضت او از مشرق است. و همچنين مىتوان فهميد كه ظهور مقدمات نهضت حضرت، قبل از خروج سفيانى است و فاصله بين اين مقدمات و خروج سفيانى، مدتى نه كوتاه و نه
طولانى است. حتى مىتوان گفت روايت، اشاره به اين نكته دارد كه حركت زمينه ساز ظهور در ايران انگيزه و علت خروج سفيانى است زيرا جنبش سفيانى واكنشى است جهت روياروئى با موج فزاينده نهضت اسلامى كه زمينه ساز قيام آن حضرت خواهد بود.
روايت حمايت از امت محمد (صلى الله عليه وآله)، توسط مردى از اهلبيت ابو بصير از امام صادق (عليه السلام) نقل مىكند كه حضرت فرمود:
" اى ابو بصير، امت پيامبر (صلى الله عليه وآله) را مادام كه خاندان فلان بر مسند حكومت تكيه زده در گشايش نخواهى ديد تا آنكه فرمانروائى آنان منقرض شود، با تمام شدن حكومت آنان، خداوند آن را به مردى از ما اهل بيت ارزانى مىدارد كه روش او بر اساس تقوى و عمل وى هدايت گر مردم است. در قضاوت و حكم، اهل رشوه نيست. به خدا سوگند من او را با نام خودش و نام پدرش مىشناسم، سپس مردى خواهد آمد، نيرومند و كوتاه اندام كه خالى بر صورت و دو نشانه بر بدن دارد. او پيشوايى عادل و نگاهبان امانتهاى الهى است، دنيا را پر از عدل و داد نمايد آنگونه كه بدكاران پر از ظلم و جور كرده‌اند " (1) اين روايت، قابل توجه ولى متأسفانه ناقص است، علامه مجلسى آن را از سيد بن طاووس نقل كرده كه مىگويد: اين روايت را در سال 662 در كتاب " ملاحم " بطائنى ديده و از آن كتاب نقل كرده اما به صورت ناتمام، بطائنى از ياران امام صادق (عليه السلام) بوده و نسخه كتاب وى هم اكنون در دسترس نيست البته ممكن است در گوشه و كنار كشورهاى اسلامى در ميان كتاب هاى خطى و ناشناخته موجود باشد. (2) بر اساس اين روايت سيد بزرگوارى از ذريه اهل بيت (عليهم السلام) پيش از ظهور حضرت قائم (عليه السلام) حكومت مىكند و مقدمات دولت او را فراهم مىنمايد.
اما عبارت " خاندان فلان " در كلام امام، لازم نيست كه حتما بنى عباس باشند آنگونه كه سيد بن طاووس فهميده است، زيرا در ساير روايات كه ائمه ما (عليهم السلام) تعبير به فلان و آل فلان نموده‌اند، گاهى منظور بنى عباس و گاهى خاندان هايى است كه قبل از ظهور حضرت مهدى (عليه السلام) فرمانروائى مىكنند، مثلا روايات متعددى وجود دارد كه مىگويند: اختلاف بين خاندان فلان و آل فلان، از حكام حجاز بر سر انتخاب فرمانروا، رخ مىدهد و اين تفرقه به قبايل حجاز سرايت مىكند، آنگاه مهدى (عليه السلام) ظهور مىنمايد. پس منظور از بنى فلان در اين حديث بنى عباس نيست بلكه خاندانى است كه قبل از ظهور حضرت در حجاز حكومت مىكنند. مانند روايتى كه از امير مؤمنان على (عليه السلام) به دست ما رسيده كه حضرت فرمود:
" آيا خبر ندهم شما را به آخرين حاكم آل فلان؟ عرض كرديم چرا اى امير مؤمنان. فرمود: كشته شدن بيگناهى در منطقه حرم از قبيله اى از قريش، سوگند به خدايى كه دانه را شكافت و موجودات را هستى بخشيد، پس از اين حادثه، تنها پانزده شب از سلطنتشان باقى خواهد ماند " (1) غير از اين روايت، روايات ديگرى وجود دارد كه اختلاف بين خاندان فلان و يا به هلاكت رسيدن فرمانرواى ظالمى از آنان را بيان كرده و مىگويد پس از آن سفيانى خروج خواهد كرد و يا ظهور حضرت بوقوع خواهد پيوست و يا بيانگر برخى از نشانه ها و پيشامدهاى نزديك ظهور است. بنابراين بايد عبارت بنى فلان در اين روايت را به غير بنى عباس تفسير نمود زيرا صدها سال پيش، حكومت آنها سپرى شده و آنچه در اين روايت مطرح است متصل به زمان ظهور حضرت است.
به نظر مىرسد رواياتى كه به صراحت از بنى عباس نام برده نيز حتما بايد مورد بررسى و دقت قرار گيرد. زيرا ممكن است اين روايات از امامان (عليهم السلام) با عبارت
" فرزندان فلان " و " خاندان فلان " وارد شده باشد اما شخص راوى به گمان اينكه منظور، همان بنى عباسند آن را با لفظ بنى عباس نقل كرده باشد.
همچنانكه ممكن است در روايات ظهور، تفسير بنى فلان به بنى عباس نيز صحيح باشد، زيرا ممكن است مراد از ذكر نام بنى عباس، روش ستيزه جويانه آنان باشد كه در نقطه مقابل امامان (عليهم السلام) بوده، نه اينكه مراد شخص آنها و فرزندان و يا ذريه آنها باشد. هر چند به ندرت نياز به چنين تفسير و توجيهى داريم چرا كه در بيشتر روايات تعبير به فرزندان و خاندان فلان شده نه خاندان بنى عباس.
بهر حال، منظور از خاندان فلان در روايت مورد بحث كه فرمود: " خاندان فلان بر مسند حكومت باشند، تا اينكه فرمانروائى آنان منقرض شود، با تمام شدن حكومت آنان خداوند آن را بر مردى از ما اهل بيت ارزانى دارد " حكام ظالم و ستم پيشه اى، غير از بنى عباسند كه انقراض حكومتشان متصل به زمان ظهور حضرت است.
اما جمله " آنگاه، آن مرد نيرومند كوتاه اندام كه خالى بر صورت و دو نشانه بر بدن دارد و پيشوايى است عادل " حكايت از اوصاف شخصى است كه بعد از سيد موعود خواهد آمد و مفهوم آن اين است كه او شخص حضرت مهدى (عليه السلام) است و هم اوست كه داراى اين نشانه هاست. اما صفت " مرد نيرومند كوتاه قد " بر آن حضرت تطبيق نمىكند.
زيرا تمام روايات، آن حضرت را با قامتى رشيد و موزون توصيف كرده‌اند، بعيد نيست كه بخش‌هائى از اين روايت، در نقل سيد بن طاووس و يا ديگران افتاده يا جابجا شده باشد. و صفت مرد نيرومند و كوتاه اندام، از ويژگيهاى همان سيد مورد نظر باشد، بنابراين نمىتوانيم، اتصال زمان اين سيد را به زمان ظهور حضرت مهدى (عليه السلام)، از اين روايت استفاده كنيم.
احاديث قم و مرد موعود آن از جمله روايات ظهور، قيام مردى از قم است. امام كاظم (عليه السلام) فرمود:
" مردى از قم، مردم را به حق دعوت كند، افرادى پيرامون او گرد آيند كه قلب‌‌هايشان همچون پاره هاى آهن (استوار) است. بادهاى تند حوادث، آنان را نلغزاند، از جنگ خسته نشده و نترسند، اعتمادشان بر خدا است و سرانجام كار از آن پرهيزكاران است " (1).
روايت، زمان قيام او را مشخص نكرده اما در تاريخ قم و ايران وجود چنين شخصيتى با چنان يارانى قبل از امام خمينى و طرفدارانش سابقه نداشته است.
البته احتمال دارد كه اين روايت ناقص باشد و يا به مناسبت خاصى، امام آن را فرموده باشد. اين حديث را بحار الانوار، از كتاب تاريخ قم نوشته حسن بن محمد بن حسن قمى كه هزار سال پيش آن را تأليف نموده نقل كرده و متأسفانه نسخه اصلى آن كتاب در دسترس نيست.
ممكن است گفته شود: درست است كه در تاريخ قم و ايران ظاهر شدن چنين شخصيتى برجسته سابقه ندارد، اما دليلى در دست نيست كه ثابت كند اين روايت، منطبق بر امام خمينى و طرفداران اوست. پس شايد منظور، شخص ديگرى باشد كه در عصر ما و يا بعد از مدتى ظاهر شود.
اما در پاسخ بايد گفت: اگر چه در روايت، زمان اين پيشامد مشخص نيست اما مجموعه صفاتى كه در روايت آمده، بعلاوه آنچه كه روايات متعدد ديگر، پيرامون قم و ايران وارد شده، اين نظريه را تقويت مىكند كه شايد مراد، امام خمينى و ياران او باشند.
ويژگى هاى ممتاز قم در احاديث درباره ويژگى هاى ممتاز شهر قم و آينده آن از اهل بيت (عليهم السلام) رواياتى نقل شده كه نشان مىدهد اين شهر در قلب ايران در سال 73 هجرى، بر اساس طرحى از سوى امام باقر (عليه السلام) پايه گذارى شده و پس از آن همواره مورد توجه خاص ائمه اطهار (عليهم السلام) قرار گرفته است.
آنان با دانشى كه از جد بزرگوارشان داشتند، خبر داده‌اند كه در آينده، اين شهر از جايگاهى و الا برخوردار خواهد شد و اهالى آن از ياران باوفاى حضرت مهدى ارواحنا فداه خواهند بود.
برخى روايات بيانگر آن است كه فلسفه نامگذارى اين شهر به نام قم، هماهنگ با نام حضرت مهدى است كه قائم به حق است و با قيام اهل قم و منطقه جغرافيائى آن در زمينه سازى و يارى حضرت ارتباط دارد. (1) عفان بصرى از امام صادق (عليه السلام) روايت كرده و مىگويد:
" امام (عليه السلام) به من فرمود: آيا مىدانى چرا اين شهر را قم مىنامند؟ عرض كردم: خدا و رسولش آگاه ترند، فرمود: زيرا اهل قم، اطراف قائم آل محمد (عليه السلام) گرد آمده و با او قيام نمايند و در كنار او ثابت قدم مانده و او را يارى كنند " (2) امامان ما به قم معنايى برتر و وسيع تر از معنا و مفهوم يك شهر داده و نام اين شهر را به منزله روش و اسلوب قم، نسبت به ولايت اهل بيت (عليهم السلام) و قيام آنان با مهدى آل پيامبر (صلى الله عليه وآله) به كار برده اند.
عده اى از بزرگان رى نقل كرده‌اند كه خدمت حضرت امام صادق (عليه السلام) رسيدند و
عرض كردند:
" ما اهل رى هستيم كه خدمت رسيده‌ايم. حضرت فرمود: خوش آمدند برادران قمى ما، عرض كردند ما اهل رى هستيم، حضرت فرمود: خوش آمدند برادران قمى ما، مجددا عرض كردند: ما اهالى رى هستيم، امام نيز كلام خود را تكرار كرد، آنان گفته خود را چند بار يادآور شدند و امام نيز همچون بار اول پاسخ داده و چنين فرمود: خداوند داراى حرمى است كه مكه مكرمه است و پيامبر داراى حرمى كه مدينه منوره است و امير المؤمنين (عليه السلام) داراى حرمى يعنى كوفه است و ما اهل بيت نيز داراى حرمى هستيم كه شهر قم است، به زودى بانوئى از سلاله من بنام فاطمه در اين شهر دفن خواهد شد، هر كس آن بزرگوار را در قم زيارت كند اهل بهشت است " راوى مىگويد: " اين سخن را امام صادق (عليه السلام) زمانى فرمود كه هنوز حضرت كاظم (عليه السلام) متولد نشده بود. " معنى سخن حضرت آن است كه قم تا زمان حضرت مهدى (عليه السلام)، حرم امامان (عليهم السلام) اهل بيت و مركز ولايت و يارى آن بزرگواران است و اهل رى و غير آن نيز اهل قم محسوب مىشوند، زيرا آنان نيز پيرو خط و مشى اهل قم نسبت به اهل بيت‌اند، از اين رو بعيد نيست كه مراد از اهل قم كه در روايات آمده و اينكه آنان ياوران حضرت مهدى‌اند، همه ايرانيانى باشند كه در ولايت و دوستى و جنگ و جهاد پيرو امامان (عليهم السلام) هستند، حتى شايد اين تعبير مسلمانان غير ايرانى را نيز دربرگيرد.
و معناى كلام راوى كه گفت: " حضرت اين كلام را زمانى فرمود كه هنوز امام كاظم متولد نشده بود " اين است كه امام صادق از ولادت نوه خود فاطمه معصومه دختر موسى بن جعفر (عليه السلام) پيش از ولادت پدر حضرت معصومه يعنى قبل از سال 128 هجرى قمرى خبر داده و بيان نموده كه آن بانوى بزرگوار در قم دفن خواهد شد، اين ماجرا هفتاد سال بعد از سخن حضرت تحقق پيدا كرده است.
محدثان بزرگ قم نقل كرده‌اند مأمون، امام رضا (عليه السلام) را در سال 200 هجرى از مدينه خارج و به طرف مرو فرستاد، در سال 201 هجرى خواهر گرامى او،
حضرت فاطمه معصومه در پى برادر از مدينه خارج شد و به سمت ايران حركت كرد چون به شهر ساوه رسيد، بيمار شد، سؤال كرد فاصله اينجا تا قم چقدر است؟
عرض كردند ده فرسخ... زمانى كه خبر ورود آن حضرت به ساوه به اولاد سعد - يعنى سعد پسر مالك اشعرى در قم - رسيد، همه با هم به طرف ساوه حركت كردند تا از حضرت تقاضا كنند كه به شهر قم بيايند. چون حضور او رسيدند، موسى پسر خزرج از بين آن جماعت به طرف حضرت رفت و مهار شتر ايشان را گرفته و تا قم همراهى كرد و آن بزرگوار را در منزل خويش جاى داد، پس از 16 يا 17 روز اقامت در شهر قم، آن بانوى بزرگ به رحمت و رضوان الهى پيوست و روح پاكش به ملكوت اعلى پر گشود. موسى، آن حضرت را در زمينى كه متعلق به خودش بود و هم اكنون نيز مرقد مطهر حضرتست، به خاك سپرد و سقفى از بوريا و حصير بر قبر او برافراشت. تا آنكه توسط زينب دختر حضرت جواد (عليه السلام) بر قبر آن بزرگوار گنبد و بارگاهى بنا شد " (1) از روايات چنين برمىآيد، كه فاطمه معصومه همچون مادرش فاطمه زهرا بانوئى اهل عبادت، قداست و منشأ خير بسيار و شبيه مادرش فاطمه زهرا (عليها السلام) بود، آن بزرگوار با سن كم، نزد اهل بيت (عليهم السلام) مقام خاص و والايى داشت. اين مقام و منزلت حضرت، نزد علماء و بزرگان قم نيز محرز بود زيرا آنان به منظور ارج نهادن به مقام آن بانو از قم به طرف ساوه حركت كرده و به استقبال وى شتافتند و پس از رحلت آن بانو، ساختمانى بر مزارش ساخته سپس گنبدى بنا كردند و آنجا را زيارتگاه دوستداران اهل بيت قرار دادند و عده‌اى از آن بزرگان وصيت كردند كه در جوار حضرتش به خاك سپرده شوند.
در روايات آمده است كه سن مبارك حضرت فاطمه معصومه (عليها السلام) كمتر از بيست سال بوده است و شايد علت اينكه ايرانيها آن حضرت را " فاطمه معصومه " و يا " معصومه قم " مىنامند بخاطر كمى سن و پاكى آن بزرگوار از گناه باشد، زيرا معصوم در فارسى به معناى بى گناه است و از همين رو به طفل خردسال نيز معصوم مىگويند.
از روايت بعدى كه از امام رضا (عليه السلام) نقل شده، ظاهر مىشود كه امامان (عليهم السلام)، از به دو تأسيس شهر قم، مردم اين شهر را از ياران حضرت مهدى (عليه السلام) بشمار آورده‌اند و دوستى و محبت مردم اين شهر نسبت به آن حضرت، قبل از ولادت او معروف بوده است، از صفوان بن يحيى نقل شده كه گفت:
" روزى خدمت امام رضا (عليه السلام) بودم، سخن از اهل قم و علاقه آنان نسبت به حضرت مهدى (عليه السلام) به ميان آمد، حضرت براى آنان طلب آمرزش كرد و فرمود: خداوند از آنان خشنود باشد، آنگاه فرمود: بهشت، داراى هشت در است كه يكى از آنها مخصوص اهل قم است، آنان (اهل قم) بهترين پيروان ما از ميان شيعيان جهانند، خداوند ولايت ما را در سرشت آنان قرار داده است " (1) قابل توجه است كه محبت اهل قم نسبت به حضرت مهدى (عليه السلام) همچنان پرشور و زنده تا زمان ما باقى مانده است، اين حقيقت را در ايمان، عملكرد و ظاهر زندگى قمى‌ها حتى در نامگذارى فرزندان، مساجد و مؤسسات خود بنام آن حضرت، بگونه‌اى كه شايد كمتر خانه اى از اين نام خالى باشد، مىتوان مشاهده نمود.
صاحب بحار الانوار دو روايت از امام صادق (عليه السلام) نقل كرده كه نشانگر آينده شهر قم و نقش آن پيش از ظهور حضرت مهدى (عليه السلام) است.
روايت اول مىگويد:
" خداوند بوسيله شهر كوفه بر ساير شهرها، حجت و برهان اقامه كند و به وسيله مؤمنان آن شهر بر
ساير مؤمنين و به وسيله شهر قم بر ساير شهرها و بواسطه اهل قم بر جهانيان اعم از جن و انس، خداوند اهل قم را مستضعف فكرى قرار نداده بلكه همواره آنان را موفق و تأييد كرده است، سپس فرمود:
دينداران در اين شهر در مضيقه زندگى‌اند اگر غير اين باشد مردم به سرعت به اين شهر هجوم آورند و آنجا را تباه كنند و ديگر نمىتوان اين شهر را بر ساير شهرها حجت و الگو قرار داد. و اگر چنان شود، آسمان و زمين آرامش خود را از دست بدهند و ساكنان آن لحظه اى باقى نمانند. بلا و گرفتارى از قم و اهل آن دور گرديده است، به زودى زمانى خواهد رسيد كه قم و اهل آن حجت بر مردم خواهند بود و اين در حد فاصل زمان غيبت قائم ما و ظهور او است. اگر چنين نباشد زمين اهل خودش را فرو برد، فرشته‌هاى الهى مأمور دور ساختن بلاها از اين شهر و اهل آنند، هر ستمگرى كه انديشه پليدى نسبت به اين شهر در سر داشته باشد، خداوندى كه درهم كوبنده ستم پيشگان است، او را درهم شكند و يا به گرفتارى و مصيبت و يا دشمنى سرسخت، مبتلا گرداند، خداوند نام قم و اهلش را در زمان فرمانروائى ستمگران از ياد آنان مىبرد آنگونه كه آنها خدا را فراموش مىكنند ".
و روايت دوم مىگويد:
" به زودى شهر كوفه از مؤمنان خالى گردد و همانگونه كه مار در لانه خود فرو مىرود علم از كوفه رخت بربندد و سپس از شهرى بنام قم آشكار شود و آن سامان معدن فضل و دانش گردد به شكلى كه در زمين كسى در استضعاف فكرى بسر نبرد حتى نوعروسان در حجله گاه خويش. و اين امور نزديك ظهور قائم ما به وقوع پيوندد، خداوند، قم و اهلش را براى رساندن پيام اسلام، جانشين حضرت حجت گرداند اگر چنين نشود زمين اهل خودش را فرو برد و در زمين حجتى باقى نماند، دانش از اين شهر به شرق و غرب جهان منتشر گردد، بدين‌سان بر مردم اتمام حجت شود و كسى باقى نماند كه دين و دانش به وى نرسيده باشد، آنگاه قائم (عليه السلام) ظهور كند و با ظهور وى خشم و غضب خداوند بر بندگان جلوه گر شود. زيرا خداوند از بندگانش انتقام نمىگيرد مگر بعد از آنكه آنان حجت خدا را انكار نمايند " (1)
از اين دو روايت، چند موضوع روشن مىشود:
الف: نقش علمى شهر كوفه در گسترش تشيع و پيروى از اهل بيت (عليهم السلام)، در آستانه ظهور حضرت مهدى (عليه السلام) مضمحل شده و از بين مىرود، البته كوفه شامل نجف نيز مىشود زيرا نام اصلى آن نجف كوفه بوده است بلكه گاهى مراد از كوفه تمام عراق است چنانچه قبلا بيان كرديم، اما نقش قم همچنان ادامه مىيابد. و نزديك ظهور، از عظمت بيشترى برخوردار مىگردد، چنان كه دو فقره از اين روايت به اين معنى اشاره داشت: " و اين همه، در طول زمان غيبت قائم ما تا ظهور وى مىباشد " و " اين امور نزديك ظهور قائم ما خواهد بود. " ب: نقش برجسته اعتقادى شهر مقدس قم، در آن زمان منحصر به ايران و يا شيعيان نيست، بلكه نقشى است جهانى كه حتى غير مسلمانان را نيز دربر مىگيرد " و به زودى زمانى خواهد رسيد كه قم و اهلش حجت بر مردم خواهند بود " " و كسى باقى نماند كه دين و دانش به او نرسيده باشد " اين بدان معنا نيست كه دانش و مذهب، از اين شهر به فرد فرد مردم جهان مىرسد، بلكه بدين معناست كه دست يا بى به مقررات و دستورات اسلام براى همه امكان‌پذير خواهد بود.
روايت اهل مشرق و پرچمهاى سياه اين حديث در منابع شيعه و سنى وارد شده و از آن بعنوان روايت درفش‌هاى سياه و روايت اهل مشرق ياد شده است، حديث مذكور را عده اى از صحابه پيامبر با اندكى تفاوت در الفاظ نقل كرده‌اند و تعدادى از آن منابع تصريح نموده‌اند كه راويان اين خبر، همه مورد اعتمادند.
قديمى‌ترين منابع حديثى سنى ها كه اين روايت و يا بخشى از آن را نقل كرده‌اند، عبارتند از:
ابن ماجه در سنن ج 2 ص 518 و 269 و حاكم در مستدرك ج 4 ص 464 و 553 و ابن حماد در نسخه خطى خود به نام " الفتن " ص 84 و 85 و ابن أبى شيبه در كتاب مصنف ج 15 ص 235 و دارمى در سنن ص 93 و ساير راويان نيز به نقل از همين منابع اين روايت را نقل كرده‌اند. و شايد حديثى كه ابن ماجه و احمد بن حنبل و ديگران نقل كرده‌اند كه " گروهى از مشرق زمين خروج كنند و مقدمات حكومت مهدى را فراهم نمايند " بخشى از همين روايت باشد.
اينك عين عبارت حديث را به نقل از مستدرك حاكم مىآوريم:
" از عبد الله بن مسعود نقل شده كه گفت: حضور پيامبر (صلى الله عليه وآله) رسيديم، حضرت با چهره اى كه شادمانى از آن نمايان بود با ما روبرو شد، آنچه از حضرت سؤال مىكرديم پاسخ مىداد و اگر ما ساكت مىشديم آن حضرت شروع به سخن مىنمود تا اينكه گروهى از جوانان بنى هاشم از آنجا عبور كردند. حسن و حسين (عليهما السلام) در ميانشان بودند، تا چشم حضرت به آنها افتاد، آنان را در آغوش گرفت و دو چشمانش پر از اشك شد. عرض كرديم: اى رسول خدا، آنچه در چهره شما مىبينيم براى ما ناخوشايند است. حضرت فرمود: خداوند براى ما اهل بيت، آخرت را بر دنيا برگزيد. به زودى بعد از من، اهل بيتم در شهرها پراكنده و آواره شوند، تا آنكه درفش‌هايى سياه از مشرق زمين به اهتزاز درآيند كه حق را مىطلبند، اما حقوقشان را اداء نكنند. آنان دست از حق طلبى نكشند، اما اجابت نشوند، ديگر بار درخواست كنند، به آنان اعتنا نگردد.
پس از آن دست به مبارزه زنند و به پيروزى رسند هرگاه كسى از شما و يا فرزندان شما آن زمان را درك كرد، پس به پيشوايى بپيوندد كه از اهل بيت من است. اگر چه با دشوارى روى برف با دست و پا برود، آنها درفش‌هاى هدايتند و آن را بدست مردى از اهل بيت من سپارند كه نام او نام من و نام پدرش نام پدرم باشد، او حاكم زمين گردد و آن را پر از عدل و داد كند، آنگونه كه از جور و ستم پر شده است " (1).
مشابه حديث فوق از امام باقر (عليه السلام) روايت شده كه فرمود:
" گويا مىبينم گروهى از مشرق زمين خروج كرده‌اند و طالب حق‌‌اند اما آنها را اجابت نكنند. مجددا بر خواسته هاشان تأكيد كنند، اما مخالفان نپذيرند، وقتى چنين شود، شمشيرها را به دوش كشيده و در مقابل دشمن بايستند، آنگاه پاسخ مثبت گيرند، اما اين بار، خودشان نپذيرند تا آنكه همه قيام كنند. و درفش هدايت را جز به دست تواناى صاحب شما (حضرت مهدى (عليه السلام)) نسپرند، كشته هاى آنان شهيداند، اگر آن زمان را درك مىكردم، خويشتن را براى يارى صاحب اين امر (يعنى امام زمان (عج)) نگه مىداشتم " (1) از اين روايت، چند نكته استفاده مىشود:
اول: اينكه مطالب و محتواى اين روايت متواتر اجمالى است. يعنى آنچه در اين روايت آمده و محتواى اصلى آن را تشكيل مىدهد توسط جمعى از اصحاب پيامبر خدا نقل و با سندهاى مختلف بدست ما رسيده، بطورى كه معلوم مىشود محتواى اين حديث توسط رسول خدا بيان شده است و مهمترين مطالب آن عبارت است از:
الف: خبر دادن پيامبر اسلام (صلى الله عليه وآله) به مظلوميت اهل بيت بعد از خودش.
ب: اينكه تنها گروهى كه حق آنان را استيفاء مىكنند كسانى هستند كه از مشرق به پا خاسته و مقدمه حكومت جهانى حضرت مهدى (عليه السلام) را مهيا مىنمايند.
ج: در پى به قدرت رسيدن همين افراد، امام (عليه السلام) ظهور مىكند و آنان درفش خود را تسليم حضرت مىنمايند، و سرانجام خداوند بوسيله وجود مقدس او، اسلام را به جهانيان معرفى و زمين را پر از عدل و داد مىكند.
دوم: مراد از اينكه گروهى از مشرق با درفش‌هاى سياه خروج مىكنند، ايرانيانند،
اين مسأله مورد اتفاق همه صحابه اى است كه اين روايت و مشابه آن را نقل كرده‌اند و نزد تابعين نيز كه روايت را از صحابه دريافت نموده‌اند، همين نظر وجود دارد.
همچنين تمام مؤلفان بعدى، در خلال قرن ها بر اين مسأله اتفاق نظر دارند، بگونه‌اى كه ماجراى خروج صاحبان پرچم هاى سياه در نزد آنان، امرى كاملا روشن و ثابت بوده است، دليل اين ماجرا آن است كه هيچ يك از راويان و دانشمندان نگفته‌اند كه ممكن است اين گروه مثلا اهل تركيه و يا هند يا جاى ديگرى غير از ايران باشند. بلكه عده اى از راويان و مؤلفان تصريح كرده‌اند كه آنان ايرانيانند، حتى نام خراسانيها در برخى احاديث به چشم مىخورد. چنان كه در روايت مربوط به درفش‌هاى خراسان خواهد آمد.
سوم: نهضت مذكور با نوعى مخالفت جهانى و جنگ روبرو خواهد شد، و در ابتدا عليه حاكم خود آنان صورت خواهد گرفت اما نزديك ظهور تبديل به قيامى فراگير خواهد شد.
چهارم: بر هر فرد مسلمان معاصر آنان واجب است كه به يارى آنان برخيزد هر چند كه در شرائط دشوارى بسر برد حتى اگر لازم باشد كه براى يارى آنان روى يخ و برف حركت نمايد.
پنجم: اين روايت از آينده و غيب خبر مىدهد و يكى از معجزات نبوت نبى اكرم (صلى الله عليه وآله) است، زيرا آنچه آن بزرگوار از مظلوميت اهل بيت (عليهم السلام) و آوارگى و پراكندگى آنان در چهار گوشه جهان اطلاع داده، در طول قرون گذشته محقق شده است تا جايى كه ما خاندانى را در طول تاريخ و در سطح جهان سراغ نداريم كه مانند اهل بيت پيامبر (صلى الله عليه وآله) و فرزندان حضرت على (عليه السلام) و فاطمه (عليها السلام) با تبعيد و آوارگى مواجه شده باشند.
علاوه بر اين مطالب، عبارت هاى موجود در روايت، اوصاف دقيقى از نهضت و قيام ايرانيان را در بر دارد، از اين رو بخش‌هائى از آن را مورد ارزيابى قرار مىدهيم.
به نظر من اين روايت با حديثى كه قبلا از پيامبر (صلى الله عليه وآله) نقل شد، ارتباط دارد.
به عبارتهاى امام باقر (عليه السلام) دقت كنيد:
" گويا مىبينم گروهى از مشرق زمين خروج كرده‌اند " از اين جمله مىتوان فهميد كه اين قيام، از وعده هاى حتمى خداوند متعال است و اين مفهوم همان جمله اى است كه پيامبر (صلى الله عليه وآله) و امامان (عليهم السلام) چنين تعبير كردند " گويا آن را مىبينم " و يا " آن مسأله محقق شده " اين گونه كلمات دلالت بر حتمى بودن و روشن بودن مسأله در ذهن شريف آنان به شكل حتمى دارد، گويا كه آن ماجرا را مىبينند بلكه مىتوان گفت دلالت بر ديدن آنان با بصيرت ويژه اى دارد كه خداوند به آنان عنايت فرموده و متناسب با مقام پيامبر (صلى الله عليه وآله) و مقام اهل بيت آن حضرت است.
همچنين مىتوان از اين روايت فهميد كه نهضت ايرانيان از طريق انقلاب است، زيرا مفهوم عبارت " خروج كرده‌اند " نيز همين است، به عبارت امام توجه كنيد:
" طالب حق‌اند اما آنها را اجابت نكنند، مجددا بر خواسته هايشان تأكيد دارند، اما مخالفان نپذيرند، وقتى چنين شود. شمشيرها را به دوش كشيده در مقابل دشمن بايستند، آنگاه پاسخ مثبت گيرند ولى اين بار خودشان نپذيرند تا آنكه همه قيام كنند و آن را جز به صاحبتان تحويل ندهند ".
اين پافشارى در حق‌جوئى ايرانيان تداوم مىيابد، آنها از دشمنان خود " طالب حق اند " يعنى از ابرقدرتها مىخواهند كه در شئون زندگى آنان دخالت ننموده و دست از اين مردم بردارند تا داراى استقلال باشند... اما به آنان اعتنا نمىكنند، تا مجبور به گرفتن سلاح شوند. ايرانيان در اين نبردها به پيروزى مىرسند، دشمنان خواسته اوليه آنها را مىپذيرند اما ديگر دير شده و شرائط دگرگون گشته و ايرانيان
زير بار آن نمىروند. پس از آن، انقلاب جديد مردم آغاز مىگردد: " تا اينكه قيام كنند " انقلابى كه متصل به ظهور حضرت مىشود و با ظهور او، پرچم مبارزه را بدست وى مىسپارند.
در يكى از اين روايت ها آمده است كه ايرانيان پس از درخواستهاى اوليه شان دست به مبارزه مىزنند و در آن مبارزه به پيروزى مىرسند: " آنان حق را طلب كنند اما اجابت نشوند پس به نبرد پردازند و پيروز شوند آنگاه خواسته آنان را بپذيرند ولى ايرانيان قبول نكنند ".
توجه به اين نكته در حديث لازم است كه از جمله " حق را طلب كنند اما اجابت نشوند " مىتوان فهميد كه اولا حق طلبى ايرانيان طى دو مرحله صورت مىپذيرد يكى قبل از جنگ و درگيرى و ديگرى بعد از آن و ثانيا انقلاب فراگير و گسترده آنان نزديك به زمان ظهور حضرت خواهد بود " تا آنكه قيام كنند ".
نكته ديگر اينكه حديث مذكور، نهضت ابتدائى ايرانيان را با عبارت " خروج " مطرح كرد اما از نهضت دوم كه متصل به ظهور حضرت است با عبارت " قيام " ياد نمود. از اين بيان امام (عليه السلام) مىتوان فهميد كه نهضت دوم مهمتر و عظيم تر از نهضت ابتدائى و مرحله تكامل يافته آن است كه طى آن ايرانيان با خيزش همگانى و قيام الهى خويش زمينه را براى ظهور حضرتش فراهم خواهند ساخت.
ممكن است از بيان امام كه فرمود " تا اينكه قيام كنند " و نفرمود " پس قيام مىكنند " چنين استفاده شود كه بين پاسخگويى دشمن به خواسته هاى ايرانيان و بين قيام بزرگ دوم آنان فاصله اى وجود داشته باشد. و شايد بتوان گفت اين فاصله به خاطر مرحله اى از شك و ترديد در ميان آنان بوجود خواهد آمد و ريشه آن يا به جهت پيدايش خط فكرى خاصى در بين خودشان است كه فقط با گرفتن امتياز از دشمن موافق است و يا به سبب شرائط خارجى كه بر آنان تحميل مىگردد. اما سر انجام
تفكر جناح ديگر غلبه پيدا نموده و مجددا قيام نموده و نهضتى گسترده و فراگير به پا مىدارند و اين نهضت مقدمه ظهور حضرت مهدى (عليه السلام) مىگردد.
" كشته هاى آنها شهيدند " اين گواه بزرگى است از امام باقر (عليه السلام) براى كسانى است كه در نهضت و قيام ايرانيان كشته مىشوند خواه در خروج اول آنان و يا زمان درگيرى با دشمن و يا در قيام عمومى مردم.
ممكن است گفته شود كه گواهى امام باقر (عليه السلام) بر شهيد بودن كشته هايشان دليل بر نيت پاك رزمندگان و مظلوميت آنان دارد نه اينكه دليل بر درستى نيت رهبران و خط فكرى آنان باشد، در پاسخ بايد گفت اگر ما اين استدلال را هم بپذيريم، باز هم چنين تفسير و توجيهى نمىتواند تكليف انسان را در لزوم حمايت از آن نهضت تغيير دهد.
اما جمله " اگر آن زمان را درك مىكردم خودم را براى يارى صاحب آن امر نگه مىداشتم " از حال خود حضرت خبر مىدهد كه اعلام مىنمايد كه اگر نهضت آنان را درك كند، گرچه كشته هاى آنها شهيداند، اما براى درك ظهور و يارى حضرت مهدى (عليه السلام) خود را از خطرات حفظ مىكند. اين عبارت بر مقام با عظمت حضرت مهدى (عليه السلام) و ياران وى دلالت دارد، بگونه‌اى كه امام باقر (عليه السلام) غبطه مىخورند كه اى كاش با آن بزرگوار باشند و از سوى ديگر، چنين عبارت‌هايى از حضرت باقر (عليه السلام) كمال تواضع و فروتنى او را نسبت به فرزندش حضرت مهدى (عليه السلام) گواهى مىدهد.
از اين روايت مىتوان فهميد كه فاصله نهضت ايرانيان تا ظهور آن حضرت از مدت عمر يك انسان بيشتر نخواهد بود، چون ظاهر گفته امام باقر (عليه السلام) اين است كه اگر نهضت آنها را درك كند، جان خويش را حفظ مىنمايد و اين حفظ جان بطور طبيعى است نه به شكل معجزه، و همين نشانه مهمى است بر اين نكته است كه ما
در حال حاضر وارد دوران ظهور آن حضرت شده‌ايم و نهضت ايرانيان به ظهور آن حضرت نزديك و متصل خواهد گرديد.
از لطيفه‌هايى كه من در ارتباط با روايت درفش‌هاى مشرق زمين در گفته پيامبر (صلى الله عليه وآله) كه فرمود: " بايد به يارى آنان بشتابيد هر چند با دست و پا رفتن روى يخ " شنيده ام داستانى است كه براى يكى از علماى بزرگ تونس اتفاق افتاد. او در فصل زمستان و يخ‌ بندان مسافرتى به ايران داشت، روزى هنگام خروج از هتل، روى يخ هاى محوطه به زمين خورد، يكى از دوستان همراهش جلو آمد تا به او كمك كند. آن عالم تونسى گفت: صبر كن، مىخواهم خودم بلند شوم. سپس با كمك دستهايش با كندى از جا بلند شد و سر پا ايستاد، و گفت: هر وقت ما اين روايت را درباره حضرت مهدى (عليه السلام) و يارانش مىخوانديم و به اين جمله پيامبر (صلى الله عليه وآله) كه " بايد به يارى آنان بشتابند هر چند با دست و پا رفتن روى يخ " مىرسيديم، با خود مىگفتيم كه حضرت مهدى (عليه السلام) از مكه ظهور مىكند و در آنجا برف و يخ وجود ندارد كه پيامبر با اين تعبير ما را امر فرموده است، اما اكنون معناى گفته پيامبر (صلى الله عليه وآله) را دانستم، از اين رو سعى كردم كه برف و يخ را با دست خود لمس نموده و خودم از زمين بلند شوم.
روايت پرچم هاى سياه از خراسان تا قدس اين روايت را عده اى از علماى سنى مانند ترمذى در كتاب سنن ج 3 ص 362 و احمد بن حنبل در مسند و ابن كثير در كتاب نهايه و بيهقى در كتاب دلائل نقل كرده‌اند و ابن صديق مغربى در رساله خود كه در رد ابن خلدون نوشته، آن را صحيح دانسته. عبارت حديث اين است:
" درفش‌هاى سياه از خراسان بيرون آيند كه چيزى جلودارشان نيست تا در ايلياء (قدس) به اهتزاز درآيند ".
شبيه اين روايت در منابع شيعه روايت شده و احتمال دارد كه اين روايت جزئى از روايت قبلى باشد (1).
معناى حديث، روشن و حاكى از تحرك نظامى و پيشروى نيروها از ايران به سوى قدس است كه بيت ايل و ايلياء نيز ناميده مىشود.
نويسنده مجمع البحرين گفته است كه " إيل به زبان عبرى و يا سريانى، نامى از نام هاى خداوند بزرگ است و كلماتى مانند جبرائيل، ميكائيل و اسرافيل به معناى عبد الله و تيم الله (بنده خدا) و مانند اينها است. و ايل همان بيت المقدس است. و گفته شده بيت ايل به معناى خانه خدا است چون كلمه ايل به لغت عبرانى يعنى خدا " و در كتاب شرح قاموس گفته است كه " كلمه ايليا نام شهر بيت المقدس است ".
محدثان تصريح كرده‌اند كه مراد از اين درفش‌هاى وعده داده شده، پرچم هاى عباسيان نيست (شعار دولت عباسيان، لباس و پرچم هاى سياه بود) ابن كثير در كتاب نهايه حاشيه اى بر اين روايت زده و مىگويد: " اين درفش ها آنهائى نيست كه بوسيله ابو مسلم خراسانى برافراشته و حكومت بنى اميه را برانداخت، بلكه درفش‌هاى سياه ديگرى است كه همراه مهدى (عليه السلام) خواهد آمد (2) ".
برخى روايات كه از پيامبر (صلى الله عليه وآله) نقل شده، بين درفش‌هاى عباسيان كه مسير و هدفشان دمشق بوده و پرچمهاى ياران مهدى (عليه السلام) كه هدفشان قدس است، فرق گذاشته‌اند. از آن جمله روايتى است كه ابن حماد از محمد بن حنفيه و سعيد بن مسيب نقل كرده كه گفت: پيامبر (صلى الله عليه وآله) فرمود: " درفش هايى از ناحيه مشرق به اهتزاز درآيد كه مربوط به بنى عباس است و تا زمانى كه اراده خداوند تعلق گيرد، باقى خواهد بود. سپس درفش‌هاى سياه
كوچكى از ناحيه مشرق بيرون آيد و با مردى از نسل ابو سفيان و لشكريانش مبارزه كند و مردم را به طاعت مهدى سوق دهد. " (1) بنى عباس در نهضتشان تلاش كردند تا روايات درفش‌هاى سياه را به سود خود بر ضد بنى اميه معنا كنند و به مردم بقبولانند كه جنبش، حكومت و درفش‌هاى برافراشته آنان همان چيزى است كه در روايات پيامبر (صلى الله عليه وآله) بشارت داده شده و مهدى (عليه السلام) از خاندان آنهاست، از همين رو ابو جعفر منصور عباسى پسرش را مهدى نام گذاشت و سعى فراوان نمود تا قضات و راويان گواهى دهند كه اوصاف حضرت مهدى كه از پيامبر (صلى الله عليه وآله) نقل شده بر پسرش منطبق است....
سرگذشت عباسيان در ادعاى مهدويت و انتخاب پرچم و لباسهاى سياه در كتب تاريخ ضبط شده است اين ترفند عباسيان در اوائل، مقدارى به سود آنها تمام شد، اما اين حيله‌گرى به سرعت توسط دانشمندان، راويان حديث و امامان (عليهم السلام) كشف و حقيقت، روشن گرديد. زيرا هيچيك از آنان داراى صفات حضرت مهدى (عليه السلام) نبودند و آنچه را پيامبر (صلى الله عليه وآله) وعده فرموده بود بدست آنان تحقق نيافت و هيچكدام نتوانستند حتى در كاخ خود عدالت را برقرار سازند!
به گفته برخى روايات، آخرين خلفاى عباسى معترف بودند كه مسأله ادعاى مهدويت پدران آنها از ريشه و اساس جعلى و دروغ بوده است.
به نظر مىرسد ادعاى مهدويت در حوادث پايانى قرن اول هجرى زمينه مناسبى داشته، زيرا مسلمانان تحت سلطه بنى اميه سختى هاى زيادى را متحمل و عملا مظلوميت اهل بيت (عليهم السلام) را لمس مىكردند، به همين جهت نقل رواياتى از پيامبر (صلى الله عليه وآله) مبنى بر مظلوميت اهل بيت و بشارت به ظهور حضرت مهدى (عليه السلام) در بين
آنان متداول گشت. و همين موضوع زمينه مناسبى براى ادعاى مهدويت عده زيادى از بنى هاشم و ديگران گرديد. مانند موسى بن طلحة بن عبيدالله. ظاهرا عبد الله بن حسن مثنى از زبر دست‌ترين افرادى بود كه براى فرزند خود محمد ادعاى مهدويت نمود. او براى فرزندش از زمان تولد و طفوليت برنامه ريزى دقيق كرد و نام وى را محمد گذاشت، چرا كه مىدانست حضرت مهدى (عليه السلام) هم نام پيامبر (صلى الله عليه وآله) است و سپس او را تحت تربيت و مراقبت ويژه قرار داد و از چشم مردم پنهان نگه داشت و با اشاعه افسانه هائى پيرامون فرزندش او را همان مهدى موعود معرفى كرد در كتاب مقاتل الطالبيين ص 239 آمده است:
" (محمد) فرزند عبد الله بن حسن كه از كودكى از ديد مردم پنهان بود، مردم را به سوى خويش فرا مىخواند و خود را به آنان مهدى معرفى مىكرد ". سپس مىگويد: " به زبان مردم افتاد كه محمد را مهدى صدا بزنند " (1) عباسيان نيز قبل از آنكه از هم پيمانان حسنى خود روى گردان شوند، همين ادعا را ترويج مىكردند. از عمير بن فضل خثعمى روايت شده است كه گفت:
" در يكى از روزها كه محمد فرزند عبد الله بن حسن مثنى از منزل پدرش خارج مىشد، منصور عباسى را ديدم كه با غلام سياه و اسبش جلو در ايستاده بود، منصور انتظار محمد را مىكشيد همين كه او خارج شد منصور برخاست و ردايش را گرفت تا سوار اسب شود، سپس لباس او را روى زين اسب مرتب نمود تا محمد از آنجا دور شد، من منصور را مىشناختم ولى محمد را نمىشناختم از منصور سؤال كردم: او كيست كه اين همه احترامش كردى؟ ركابش را گرفته و لباسش را مرتب نمودى؟ گفت: آيا او را نمىشناسى؟ گفتم نه. گفت اين شخص محمد فرزند عبد الله بن حسن بن حسن، مهدى ما اهل بيت است ". (2)
به احتمال قوى عباسيان ادعاى مهدويت را، از هم پيمانان و شركاء حسنى آموختند تا از آن در مبارزات خود عليه بنى اميه استفاده كنند كه در اينجا محل بحث آن نيست.
اما به هر حال نزد راويان و تاريخ نويسان، شكى نيست كه درفش‌هاى سياهى كه در اين روايت و روايت هاى ديگر وعده داده شده، پرچمهايى ست كه مهيا كننده ظهور حضرت مهدى (عليه السلام) است. حتى اگر روايات پرچمهاى بنى عباس را صحيح بدانيم. چون گفتيم كه روايات، بين اين دو پرچم فرق گذاشته و واقعيت امر نيز چنين است كه مهدى مورد ادعاى عباسيان و ديگران با ويژگى هاى امام زمان (عج) تطبيق ندارد و از طرفى اشاره نموديم كه مسير و هدف درفش‌هاى عباسيان دمشق و مسير پرچمداران و ياران حضرت مهدى (عليه السلام) قدس شريف خواهد بود.
گرچه اين روايت، ماجراى درفش‌هاى سياه را مختصر بيان كرده اما در عين حال رسيدن به هدف را در آن مژده داده است، هر چند كه دشوارى هاى فراوانى در راه رسيدن آنها به قدس وجود داشته باشد.
زمان ظهور اين پرچمها در اين روايت ذكر نشده اما روايات ديگر مىگويند:
رهبرى اين درفش ها به عهده صالح بن شعيب موعود است. از محمد بن حنفيه چنين نقل شده:
" درفش‌هاى سياهى به اهتزاز درآيد كه مربوط به بنى عباس است، سپس پرچمهاى ديگرى از سوى خراسان به اهتزاز درآيد كه حاملان آن كلاه هاى سياه و لباسهاى سفيد بر تن دارند، پيشاپيش آنان مردى است بنام صالح از قبيله تميم، طرفداران سفيانى را شكست دهند. تا در بيت المقدس فرود آيند و پايگاه دولت مهدى (عليه السلام) را فراهم آورند ". (1)
به نظر مىرسد كه مراد از اين حركت به طرف قدس، حمله حضرت مهدى (عليه السلام) براى آزادى فلسطين و قدس است، اما احتمال دارد كه منظور، آغاز حركت خراسانيها به سوى قدس باشد. حركتى كه قبل از ظهور صورت مىپذيرد.
روايت گنجهاى طالقان پيرامون اين مطلب، حديثى از منابع سنى ها از حضرت على (عليه السلام) نقل شده است كه فرمود:
" آفرين بر طالقان، خداوند را در آن گنج هايى ست اما نه از جنس طلا و نقره بلكه در آن سرزمين مردانى ست كه خدا را آنطور كه شايسته معرفت است شناخته اند. آنان، ياران مهدى آخر الزمانند " (1) و در روايتى ديگر آمده است: " پر افتخار باد طالقان! " (2) همين مطلب با لفظ ديگرى در كتاب هاى شيعه نيز موجود است. (3) از امام صادق (عليه السلام) نقل شده است كه فرمود:
" خداوند را در طالقان گنج هايى است كه نه طلاست و نه نقره بلكه درفش هايى ست كه تاكنون به اهتزاز در نيامده. در آن خطه مردانى هستند كه قلب هايشان مانند پاره‌هاى آهن، محكم و نستوه است و نسبت به ذات مقدس خداوند ترديدى در آنها راه نمى‌يابد، شديدتر از آتش اند اگر بر كوه حمله‌ور شوند آن را از جاى بر كنند، آهنگ هر ديارى نمايند چون عقاب بر آن فرود آيند و آن را منهدم سازند، آنان وجود مبارك امام را پروانهوار در ميان گرفته و به هنگام خطر، از وجود مقدس او با جان خود محافظت كنند. شبها را به نماز و مناجات سپرى كنند و روزها سواران كارزارند. زاهدان شب و شيران روزند. آنان (در اطاعت از امام) مطيع تر از كنيزان، در برابر مولاى خويش اند، درخشان چون چراغهاى پرنوراند. گويا بر دلهايشان
چلچراغى آويخته‌اند. از بيم خدا دل نگران اما شهادت طلب اند و آرزوى كشته شدن در راه خدا را دارند شعارشان، خونخواهى سالار شهيدان حسين (عليه السلام) است، هنگامى كه به پيش مىتازند رعب و وحشتى عظيم فرسنگها جلوتر از آنان در قلبهاى دشمنان جاى گيرد، گروه گروه بسوى حق بشتابند، بواسطه اين رادمردان، خداوند امام بر حق (مهدى (عليه السلام)) را يارى فرمايد. " (1) قبلا تصور مىكردم كه منظور از طالقان در اين روايت منطقه اى است در دامنه رشته كوههاى البرز در صد كيلومترى شمال غرب تهران. منطقه اى كه از تعدادى روستا تشكيل شده و به نام طالقان مشهور است، و در آنجا شهرى بزرگ وجود ندارد. مرحوم سيد محمود طالقانى كه از شخصيتهاى انقلاب ايران بود نيز اهل همين منطقه است. قابل ذكر است كه در منطقه طالقان ويژگيهاى زيادى از صفا، صميميت، تقوى و علاقه به قرآن و آموختن آن به ديگران از ديرباز وجود داشته است حتى عده اى از مردم شمال ايران و ساير نقاط براى انتخاب معلم قرآن به مردم منطقه طالقان مراجعه مىكنند.
اما بعد از بررسى روايات طالقان، بنظرم بهتر رسيد كه شايد مراد از اهل طالقان اهل ايران باشد نه منطقه جغرافيائى طالقان، اما اينكه روايات، ايرانيان را بنام اهالى طالقان ناميده اند، شايد به دليل ويژگيهاى جغرافيائى و يا خصوصيات اخلاقى و دينى اهالى آن سامان باشد.
روايات مربوط به طالقان، از مجموعه اى از ياران خاص حضرت مهدى (عليه السلام) سخن مىگويند، ولى تعداد آنها را مشخص نمىكنند اما قطعا جمعى از ياران آن حضرت از ميان آنان خواهد بود.
روايات، صفات برجسته اى براى اين اولياء خدا و ياران حضرت بيان نموده و
تأييد و گواهى والايى از امامان (عليهم السلام) در حق آنان صادر كرده از جمله اينكه آنها را عارفان الهى و اهل بصيرت و يقين و داراى شجاعت بى نظير در ميدان نبرد معرفى كرده كه شهادت در راه خدا را دوست دارند و از او مىخواهند كه شهادت در راهش را نصيبشان گرداند، آنان دوستداران واقعى ابا عبد الله الحسين (عليه السلام) اند و شعارشان خونخواهى آن بزرگوار و به ثمر رساندن هدف قيام آن حضرت است. اعتقاد آنان نسبت به حضرت مهدى (عليه السلام) عميق و علاقه آنان به آن حضرت فوق العاده است، اين صفات از ويژگى هاى شيعيان و از جمله مردم ايران است.
ظهور خراسانى و شعيب در ايران روايات، بيانگر آن است كه اين دو شخصيت از ياران حضرت مهدى (عليه السلام) بوده و همزمان با ظهور حضرت، از ايران ظاهر شده و در نهضت مبارك او شركت مىجويند.
اما از اعزام نيروهاى ايرانى به مدينه و يا ساير شهرهاى حجاز جهت يارى حضرت مهدى (عليه السلام) سخنى در روايات نيامده است. ظاهرا نيازى به اعزام اين نيروها وجود ندارد. از اين رو نيروهاى ايرانى كه وارد عراق شده‌اند به اعلام دوستى و بيعت با آن حضرت اكتفا مىكنند:
" درفش‌هاى سياهى كه از خراسان خروج مىكنند، در كوفه فرود آيند و چون حضرت ظهور كند (نماينده‌اى) جهت بيعت نزد او بفرستند " (1) از طرف ديگر بعضى روايات سنى ها از حركت ايرانيان و تراكم در جنوب ايران خبر مىدهند، كه احتمالا جهت پيشروى عمومى به سوى حجاز، و به طرف
حضرت مهدى (عليه السلام) خواهد بود:
" زمانى كه سواران سفيانى به قصد كوفه خارج شوند گروهى را در پى اهل خراسان فرستند و اهالى خراسان در جستجوى مهدى (عليه السلام) برآيند " (1) تجمع انبوه مردم ايران در جنوب اين كشور، در منطقه " كوه سفيد " نزديك شهر اهواز و تحت رهبرى سيد خراسانى است. و امام زمان (عليه السلام) بعد از آزاد سازى كشور حجاز متوجه اين منطقه شده و با ياران خراسانى و لشكريان او ملاقات مىنمايد و در همان جا بين اين نيروها به رهبرى آن حضرت و بين نيروهاى سفيانى جنگ سختى درمىگيرد.
احتمال دارد كه اين نبرد و روياروئى با نيروى دريائى روميانى باشد كه از سفيانى حمايت مىكنند. چنان كه در مبحث نهضت ظهور بيان خواهيم كرد. مؤيد اين مطلب آن است كه نبرد بين سفيانى و ياران حضرت مهدى (عليه السلام) نبردى است سرنوشت ساز كه راهگشاى حمايت هاى گسترده مردمى، در يارى آن حضرت خواهد بود " در اين لحظات مردم آرزوى ديدار آن حضرت را داشته و او را مىجويند " (2) از آن زمان، خراسانى و شعيب در زمره ياران خاص حضرت قرار مىگيرند و شعيب به فرماندهى كل نيروهاى حضرت منصوب و نيروهاى خراسانى بخشى از هسته مركزى لشكريان حضرت را تشكيل مىدهند بطورى كه حضرت براى سامان بخشيدن به اوضاع داخلى عراق از دست مخالفان و شورشيان و سپس درگيرى با تركان و در نهايت، در پيشروى بزرگ، جهت آزاد سازى قدس، بر آنها تكيه مىكند.
آنچه ملاحظه كرديد خلاصه اى بود از نقش اين دو شخصيت موعود ايرانى كه از
روايات قابل درك بود. اما منبع بسيارى از اين روايات، مربوط به اهل سنت و تعداد اندكى مربوط به شيعه است. اين پديده مرا بر آن داشت كه در روايات مربوط به خراسانى و شعيب در منابع شيعه، بررسى بيشترى نمايم چون بنظرم رسيد كه احتمال دارد ماجراى سيد خراسانى از بافته هاى حكومت بنى عباس در خصوص ابو مسلم خراسانى باشد. اما بعد از بررسى اين منابع، رواياتى را با سندهاى صحيح يافتم كه از خراسانى ياد كرده‌اند. مانند روايت ابو بصير از امام صادق (عليه السلام) درباره يمانى و روايات ديگرى كه بيانگر اين نكته است كه پيش از خروج ابو مسلم و قبل از سوء استفاده عباسيان از روايت حضرت مهدى، شخصيت خراسانى موعود نزد ائمه ما و اصحاب آنان شخصيتى معروف و مشهور بوده است.
بنابراين، جريان خراسانى در منابع شيعه نيز ثابت و مسلم است و نقشى كه روايات شيعه، براى او نقل كرده‌اند در منابع سنى ها نيز وجود دارد.
و همچنين است ماجراى شعيب بن صالح در منابع ما. گرچه روايات مربوط به سيد خراسانى، قوى تر از روايات مربوط به شعيب است.
* * پيرامون شخصيت خراسانى و شعيب سؤالهاى زيادى مطرح است، بارزترين آنها عبارت است از اينكه آيا منظور از خراسانى در اين روايات فرد معين و مشخصى است يا اينكه تعبيرى از رهبر ايرانى است كه در زمان ظهور حضرت به ايفاى نقش خواهد پرداخت و شايد نام اصلى او، نامى ديگر باشد؟
روايات مربوط به خراسانى كه از طريق سنى ها و همچنين از كتاب هاى مؤلفان اخير شيعه بدست ما رسيده به روشنى دلالت بر اين دارد كه خراسانى مردى از ذريه امام حسن مجتبى (عليه السلام) و يا امام حسين (عليه السلام) است و گاهى از او بعنوان هاشمى خراسانى ياد شده و از نظر صفات جسمى داراى صورتى نورانى و خالى بر گونه
راست يا دست راست است.
اما وقتى به رواياتى كه در منابع حديث درجه اول شيعه، مانند كتاب " غيبت " نعمانى و " غيبت " شيخ طوسى، مىنگريم، مىبينيم كه در اين روايتها تنها كلمه " خراسانى " مطرح شده و از لفظ " هاشمى " خبرى نيست. بنابراين احتمال دارد كه كلمه خراسانى به معنى يار و حامى خراسانى و يا به معنى رهبر اهل خراسان و يا رهبر سپاه خراسان باشد. اما از مجموعه قرائن موجود، پيرامون شخصيت او مىتوان فهميد كه او همزمان با خروج سفيانى و يمانى ظاهر مىشود و نيروهاى خود را به سوى عراق اعزام و سپاه سفيانى را شكست مىدهد.
سؤال ديگر پيرامون اين دو شخصيت، اين است كه آيا امكان دارد نام خراسانى و شعيب، دو نام رمزگونه و غير واقعى باشند؟ در پاسخ بايد گفت: اما نسبت به خراسانى، رمزى بودن اسم معنى ندارد. چون در روايات اصلا نام اين شخصيت مطرح نشده است. بله ممكن است بگوئيم نسبت او به خراسان به اين معنى نيست كه حتما اهل استان خراسان فعلى باشد، چون در صدر اسلام، خراسان به مشرق زمين اطلاق مىشد و شامل ايران و ساير مناطق اسلامى متصل به آن بود. بنابر اين خراسانى مىتواند اهل هر منطقه اى از اين محدوده باشد، همچنين از منابع معتبر شيعه نمىتوان فهميد كه او سيد حسنى و يا حسينى است، آنگونه كه در منابع سنى ها به آن تصريح شده است.
اما نسبت به شعيب بن صالح و يا صالح بن شعيب بايد گفت كه روايات، ويژگيهاى وى را ذكر نموده‌اند، او جوانى است گندم گون و لاغر، داراى محاسنى كم پشت، صاحب بصيرت و يقين، اراده اى استوار، جنگاورى ممتاز و شكست ناپذير. اگر كوه ها در مقابلش بايستند آنها را درهم مىكوبد و راه عبور خود را از ميان آنها باز مىكند... البته احتمال دارد كه جهت حفظ جانش، نام او نامى مستعار
باشد تا وعده الهى محقق شود، همچنين امكان دارد كه نام او و نام پدرش مشابه شعيب و صالح و يا به معناى اين دو باشد. برخى از روايات وى را اهل سمرقند مىدانند اما بيشتر روايات مىگويد كه او اهل رى است و با قبيله بنى تميم نسبتى دارد و يا از نژاد يكى از شاخه هاى بنى تميم بنام " محروم " است و يا اينكه غلامى از بنى تميم است، بهر حال اگر اين مطلب صحيح باشد احتمال دارد وى اهل جنوب ايران باشد زيرا در آنجا هنوز عشايرى از قبيله هاى بنى تميم وجود دارند يا از قبيله بنى تميم باشد كه در صدر اسلام به استان خراسان هجرت كردند و امروزه بيشتر آنان در مردم ايران هضم شده و فقط چند روستاى كوچك نزديك مشهد از آنان باقى است كه با زبان عربى هم صحبت مىكنند و يا اينكه رابطه خويشاوندى و نسبى با آنها داشته باشد.
سؤال ديگر، درباره زمان ظهور آن دو شخصيت است، در اول فصل يادآور شديم كه به نظر مىرسد اين دو تن، در سال ظهور حضرت مهدى (عليه السلام) و همزمان با خروج سفيانى و يمانى خروج كنند، البته احتمال دارد، روايتى صحيح باشد كه مىگويد " فاصله بين خروج شعيب و بين سپردن زمام امور به مهدى (عليه السلام) هفتاد و دو ماه است " در اين صورت ظهور خراسانى و شعيب، شش سال قبل از ظهور حضرت به وقوع مىپيوندد.
اما فاصله بين زمينه سازان ايرانى و بين ظهور خراسانى و شعيب، در روايات مشخص نيست. مگر اشاره و قرينه‌هايى كه مىتواند بطور سربسته و تقريبى اين فاصله را معين نمايد، از جمله آن قرينه ها، رواياتى است كه درباره شهر قم و حوادث آن به دست ما رسيده مانند موقعيت ممتاز و جهانى شهر قم نزديك ظهور قائم (عليه السلام) كه آن را از جلد 60 بحار ص 213 نقل كرديم.
روايتى از امام باقر (عليه السلام) نقل شد كه فرمود: " اگر آن هنگام را درك مىكردم، خويشتن را براى
صاحب اين امر نگاه مىداشتم " (1) مىفهماند كه فاصله بين حكومت اهل مشرق و ظهور قائم (عج) از عمر معمولى يك انسان فراتر نمىرود.
روايت ديگرى كه مناسب اين بحث است، حديثى است كه قبلا نقل شد (2). در آن روايت آمده بود:
" خداوند آن را به مردى از اهل بيت ارزانى دارد كه روش او بر اساس تقوى و عمل وى هدايت گر مردم است، در مقام قضاوت و حكم بر مردم، اهل رشوه نيست، به خدا سوگند من او را با نام خود و نام پدرش مىشناسم. سپس آن مرد نيرومند و كوتاه اندام كه خالى بر صورت و دو نشانه ديگر بر بدن دارد مىآيد، او حافظ و نگاهبان امانتى است كه نزد او نهاده شده و دنيا را پر از عدل و داد گرداند ".
از اين روايت مىتوان فهميد كه حكومت ياران حضرت مهدى (عليه السلام) ابتدا توسط سيدى بزرگوار از سلاله اهل بيت (عليهم السلام) پايه گذارى مىگردد و پس از او و قبل از ظهور يك يا چند نفر ديگر قدرت را بدست مىگيرند. همانطور كه قبلا گفتيم اين روايت داراى نواقصى است اما سيد خراسانى، آخرين شخصى است كه پيش از ظهور حضرت مهدى (عليه السلام) بر ايران حكومت خواهد كرد والله العالم.
آخرين سؤالى كه پيرامون سيد خراسانى مطرح است اين است كه آيا او داراى مقام مرجعيت تقليد مردم است و يا رهبرى سياسى در كنار يك مرجع است مانند رئيس جمهور، مثلا؟
آنچه از روايات بدست مىآيد، اين است كه او رهبرى حكومت مشرق زمين را به عهده دارد، اما اين احتمال هست كه وى به فرمان يك مرجع و رهبر بزرگ، بعنوان رهبر سياسى زمام امور را بدست گيرد. والله العالم.
آغاز نهضت ظهور مقدس روايات، مىگويند كه نهضت مقدس حضرت مهدى (ارواحنا فداه) در مدت چهارده ماه كامل مىگردد، در شش ماه اول، امام (عليه السلام) در اضطراب و نگرانى بسر مىبرند و حوادث را به صورت مخفيانه، توسط ياران خود رهبرى مىكنند و در هشت ماه بعدى در مكه ظهور و از آنجا رهسپار مدينه و آنگاه راهى عراق شده و سرانجام وارد قدس مىگردند او با دشمنان خود به نبرد مىپردازد، جهان اسلام را بطور يكپارچه تحت فرمان و اطاعت خود در مىآورد، آنگاه با روميان (غربيها) پيمان آتش بس مىبندد، توضيح اين حوادث در صفحات بعد خواهد آمد.
بر اساس روايات حدود شش ماه پيش از نهضت ظهور دو حادثه بزرگ رخ مىدهد كه به منزله نشانه اى الهى است تا آن حضرت خود را براى ظهور آماده سازد.
حادثه اول: وقوع كودتايى است در سرزمين شام كه به رهبرى عثمان سفيانى انجام مىگيرد.
دشمنان امت اسلامى از جمله يهوديان و غربى ها، آن را گام مؤثرى در يكپارچه نمودن منطقه اطراف فلسطين، بدست يكى از دست نشانده‌هاى خود بشمار مىآورند كه بتواند با قدرت، از عمليات نظامى عليه آنها جلوگيرى كند. و در برابر تهديدات جهان عرب و ايران عليه اشغالگران قدس بايستد.
در اين هنگام كسانى كه با روايات سفيانى آشنايى دارند و مىدانند كه ماجراى سفيانى، توسط پيامبر (صلى الله عليه وآله) وعده داده شده، مىگويند: خدا و پيامبرش (درباره ظهور سفيانى) راست فرمودند، و اين آيه را تلاوت مىكنند " سبحان ربنا إن كان وعد ربنا لمفعولا " يعنى: منزه است پروردگار ما و البته وعده پروردگار حتمى و عملى است.
اين گروه ظهور سفيانى را مقدمه ظهور حضرت مهدى (عليه السلام) مىدانند و خود را براى يارى حضرت آماده مىكنند.
حادثه دوم: ندائى است آسمانى خطاب به مردم جهان كه همه مردم عالم آن را مىشنوند. صدائى قوى و نافذ كه از آسمان و از هر سمت به گوش مىرسد و هر كس به زبان خود آن را مىشنود. صدائى كه خفته را بيدار و نشسته را برپا مىدارد، مردم از اين صيحه آسمانى هراسان گشته و از خانه‌هايشان بيرون مىآيند تا ببينند چه خبر است! آن نداى آسمانى مردم را به خوددارى از ظلم، كفر، جنگ و خونريزى دعوت و به پيروى از امام زمان (عليه السلام) فرا مىخواند، حضرت را با نام خود و نام پدرش معرفى مىكند!
بر اساس اين روايات تمام انسانها در برابر اين نشانه الهى، سر تسليم فرود مىآورند، زيرا اين نشانه الهى تفسير آن گفته خداوند است كه در قرآن مىفرمايد:
" اگر بخواهيم از آسمان معجزه اى بر آنها فرو فرستيم كه در برابر آن سر تسليم فرود آورند. " (1) پس از اين حادثه آسمانى، مردم عالم مصرانه و در همه گوشه و كنار جهان در پى پاسخ به يك سؤال برمىآيند: مهدى كيست؟ و كجاست؟
اما پس از آنكه متوجه مىشوند او پيشواى مسلمانان و از خاندان پاك پيامبر خاتم (صلى الله عليه وآله) است و به زودى از سرزمين حجاز ظهور خواهد كرد، به ايجاد شك و ترديد،
پيرامون نداى معجزه آساى آسمانى مىپردازند و توطئه هاى خود را جهت ضربه زدن به موج جديد اسلامى برنامه‌ريزى مىكنند و در پى قتل آن پيشواى بزرگ الهى برمىآيند، اما ايمان آورندگان به غيب كه روايات مربوط به اين نداى آسمانى را شنيده‌اند آگاهند كه اين ندا، همان نداى حق موعود است و آنان سر بر سجده شكر مىنهند و بر خشوع دلهايشان در پيشگاه خداوند افزوده مىشود. و همواره از آن حضرت سخن مىگويند و خود را جهت يارى وى مهيا مىكنند.
اصل روايات مربوط به اين نداى آسمانى كه مردم را به پيروى از امام مهدى (عليه السلام) دعوت نموده و او را با نام خود و پدر بزرگوارش ياد مىكند، در منابع شيعه و سنى، فراوان است، و بعيد نيست كه به حد تواتر معنوى (1) برسد. (2) از امام صادق (عليه السلام) نقل شده كه فرمود:
" منادى از آسمان نام صاحب اين امر را، بانگ زند كه فرمانروائى از آن فلانى فرزند فلان است پس كشتار براى چيست؟ " (3) و نيز آن حضرت فرمود:
" دو صيحه رخ دهد، يكى در آغاز شب و ديگرى در پايان شب دوم، هشام بن سالم گويد پرسيدم:
آن ندا چگونه است؟ فرمود: صيحه اى از آسمان است و صيحه ديگر از سوى ابليس، پرسيدم: چگونه اين يكى از ديگرى باز شناخته شود؟ فرمود: كسى كه اين خبر را قبلا از ما شنيده، پيش از پيدايش صيحه دوم از آن با خبر است " (4)
محمد بن مسلم نقل مىكند كه فرمود:
" منادى از آسمان نام قائم را ندا كند بگونه‌اى كه هر كس در شرق و غرب جهان باشد آن را بشنود، در اثر آن ندا، خفته بيدار و ايستاده بنشيند و نشسته بپاى خيزد، و آن صداى روح الأمين جبرئيل است " (1) از عبد الله بن سنان نقل شده است كه گفت:
" خدمت امام صادق (عليه السلام) بودم، شنيدم مردى اهل همدان به امام مىگويد: كه عامه (سنى ها) ما را نكوهش مىكنند و مىگويند: شما عقيده داريد كه منادى از آسمان به اسم صاحب اين امر ندا خواهد كرد؟!
حضرت در حالى كه تكيه داده بود خشمناك شد و نشست، آنگاه فرمود: اين مطلب را از من روايت نكن، بلكه از پدرم نقل كن. و از اين بابت بر شما ايرادى نيست، شهادت مىدهم كه پدرم فرمود: سوگند به خدا اين مطلب در كتاب خدا نيز آشكار آمده است آنجا كه مىفرمايد: اگر بخواهيم معجزه اى از آسمان بر آنها فرو فرستيم كه در برابر آن سر تسليم فرود آورند. (2) سيف بن عميره گويد:
" نزد ابو جعفر منصور (3) بودم كه بدون مقدمه گفت: اى سيف بن عميره، بدانكه بى ترديد، نداى آسمانى نام مردى از خاندان ابو طالب را مىخواند، با تعجب گفتم: فدايت شوم، اى امير مؤمنان، آيا اين مطلب را بعنوان روايت نقل مىكنيد؟ گفت: آرى، سوگند به كسى كه جانم در اختيار اوست، اين روايت را با گوش خود شنيدم، گفتم اى امير مؤمنان تاكنون اين روايت را نشنيده ام. گفت: اى سيف! اين سخن حقى است آنگاه كه چنين ندائى برآيد، ما نخستين اجابت كننده آن خواهيم بود! مگر نه اين است كه آن ندا مردم را به سوى مردى از عموزادگان ما فرا مىخواند، گفتم: آيا مردى از فرزندان فاطمه (عليها السلام)؟ گفت: آرى. اگر اين سخن را از ابو جعفر محمد بن على (امام باقر (عليه السلام)) نشنيده بودم و تمام اهل زمين آن را نقل مىكردند هرگز نمىپذيرفتم ولى او محمد بن على است " (4)
و از سعيد بن مسيب چنين نقل شده است:
" فتنه اى بوجود آيد كه در آغاز همچون بازيچه كودكان است بگونه‌اى كه هرگاه از گوشه اى آرام گيرد از جانب ديگر سر بر آورد تا آنگاه كه منادى از آسمان ندا كند: آگاه باشيد فرمانرواى شما فلانى است. ابن مسيب (از شدت هيجان) دستهاى خود را بهم پيچيد به شكلى كه گويا دستانش مىلرزيد، آنگاه سه بار گفت:
اوست فرمانرواى بر حق. " (1) در همين مأخذ آمده است:
" چون ندا كننده اى از آسمان ندا دهد كه حق با آل محمد است، در آن هنگام نام مهدى بر سر زبانها جارى شود و محبت او در دلها قرار گيرد و مردم انديشه اى جز او نداشته باشند ".
و نيز آمده است:
" سعيد به نقل از جابر و او از امام باقر براى ما نقل كرده كه حضرت فرمود: ندا كننده اى از آسمان ندا كند: آگاه باشيد كه حق با اهل بيت محمد است و ندايى ديگر از زمين بانگ برآورد كه بدانيد حق در خاندان عيسى و يا در خاندان عباس است، ترديد از من است. و همانا نداى زمينى از شيطان است تا مردم را به اشتباه اندازد. (شك كننده ابو عبد الله نعيم است) ".
و در ص 60 از ابن مسعود از پيامبر (صلى الله عليه وآله) روايت كرده كه فرمود:
" چون نداى آسمانى در ماه رمضان شنيده شود به دنبال آن در شوال هياهوى شديدى رخ دهد و در ذى قعده قبيله ها جدا شوند و در ذى حجه خونريزى اتفاق افتد، آنگاه سه بار فرمود: اما محرم چه محرمى خواهد شد، هيهات، هيهات، در اين ماه، مردم بر اثر آشوب ها كشته شوند، سؤال كرديم اى رسول خدا صيحه آسمانى چيست؟ فرمود: اين صيحه در نيمه ماه رمضان و شب جمعه اتفاق افتد. صدايى است كه شخص خوابيده را بيدار و ايستاده را بر زمين بنشاند و زنان نجيب و پوشيده را از پرده ها بيرون آورد... در شب جمعه. و در سالى كه زلزله ها فراوان شود، چون نماز صبح جمعه را بجاى آورديد به خانه هاى خود رويد
و در و پنجره ها را ببنديد و خود را بپوشانيد و گوشهايتان را بگيريد وقتى آن صيحه را شنيديد سر به سجده بگذاريد و بگوئيد: سبحان القدوس، سبحان القدوس، سبحان القدوس هر كس چنين كند نجات يابد و هر كس چنين نكند هلاك شود ".
روايات ديگرى نيز در اين باره از منابع شيعه و سنى به دست ما رسيده است.
اما آن نداى زمينى مخالف، كه روايات از آن سخن مىگويند ممكن است واقعا صداى ابليس باشد. همچنانكه ابليس در جنگ احد فرياد برآورد: كه " محمد (صلى الله عليه وآله) كشته شد " و ممكن است فرياد ابليس بوسيله دستياران و حاميان او، يعنى شياطين تبليغاتى جهان باشد، كه براى روياروئى با موج جهانى اسلام كه نداى آسمانى ايجاد كرده، به مقابله برخيزند.
اما نبردى كه نداى آسمانى، دعوت به توقف آن مىكند، بعيد نيست همان جنگ جهانى باشد كه قبلا درباره آن سخن گفته شد و گفتيم كه ممكن است آن جنگ جهانى به شكل جنگ هاى متعدد در نقاط مختلف عالم روى دهد.
همچنانكه در روايات آمده در سال ظهور جنگها فراوان خواهد شد.
بايد توجه داشت كه بين رواياتى كه بيانگر زمان وقوع نداى آسمانى است، تفاوتى وجود دارد، چون برخى آن را در ماه رمضان و بعضى ديگر آن را در ماه رجب (1) و دسته اى آن را در موسم حج (2) و يا در ماه محرم بعد از كشته شدن نفس زكيه ذكر مىكنند (3). از بعضى روايات استفاده مىشود كه نداى آسمانى، نداهاى متعددى است حتى بخشى از روايات بر اين امر صراحت دارند. يكى از دانشمندان،
به هشت مورد از نداهاى وارد شده در منابع شيعه دست يافته است و در منابع سنى ها نيز نزديك به همين رقم ديده مىشود، اما به نظر مىرسد كه تنها يك نداى آسمانى، آن هم در ماه رمضان شنيده مىشود و تصور نداهاى مختلف ناشى از اختلاف روايات، در تعيين زمان آن است. والله العالم.
* * پس از اين دو نشانه، يعنى، خروج سفيانى در ماه رجب و نداى آسمانى در ماه رمضان، تا ظهور حضرت در ماه محرم، نزديك شش ماه باقى است. منابع روائى سنى ها شمارى از اقدامات امام (عليه السلام) را در اين فاصله بيان كرده‌اند. از جمله، ارتباط آن حضرت با ياران خود در مدينه منوره و مكه مكرمه و ديدار وى با كسانى كه از اطراف جهان با شوق و اضطراب جهت بيعت با او، در جستجوى حضرتند. از آن جمله هفت تن از دانشمندان كشورهاى مختلف كه بدون قرار قبلى، امام را در مكه ملاقات مىكنند در حالى كه هر كدام در شهر خود از سيصد و سيزده نفر از افراد متدين و مخلص بيعت گرفته‌اند، آنها از طرف پيروانشان، با آن بزرگوار بيعت مىنمايند، و اميد دارند كه با پذيرش بيعتشان از طرف امام، جزو 313 ياور حضرت محسوب گردند كه پيامبر خدا از آن خبر داده است.
روايت هاى شيعه، اين شش ماه را مرحله ظهور غير علنى بعد از غيبت كبرى، قلمداد مىكنند و آن را منطبق با اين كلام امير مؤمنان (عليه السلام) مىدانند كه فرمود: " ظاهر شدن او ابهام آميز است تا آنكه نام و يادش همه جا را فرا گيرد، و امرش آشكار گردد " (1) يعنى ظهور حضرت به تدريج آغاز مىگردد و سپس موضوع براى مردم آشكار مىگردد و احتمال دارد ظهور تدريجى حضرت، بدان جهت باشد كه امر ظهور و پذيرش مردم
به آزمايش گذاشته شود، و زمينه اى براى ظهور علنى حضرت گردد.
در اين باره، علاوه بر خبر قبل، روايات ديگرى نيز وجود دارد كه برخى از نظر سند، صحيح شمرده مىشوند و گوياتر از همه نامه حضرت مهدى (عليه السلام) به نماينده خود، على بن محمد سمرى (رضوان الله عليه) است كه فرمود:
" در آينده از پيروان من كسانى ادعاى مشاهده مرا مىكنند، آگاه باشيد كه هر كس پيش از خروج سفيانى و صيحه آسمانى، ادعاى ديدن مرا بكند، افترا بسته و دروغگوست ولا حول ولا قوة إلا بالله العلي العظيم " (1).
ظاهرا منظور از ادعاى مشاهده امام (عليه السلام) قبل از وقوع اين دو حادثه، ادعاى نمايندگى صاحب الامر (عليه السلام) است نه صرف شرفيابى به حضور ايشان، بدون ادعاى نمايندگى و يا بدون سخن گفتن درباره آن. زيرا فراوان نقل شده كه عده اى از علماء و اولياء مورد اعتماد و شايسته به توفيق ديدار با امام (عليه السلام) دست يافته‌اند و شايد همين موضوع دليل بكارگيرى عبارت نفى مشاهده در كلام امام باشد نه نفى رؤيت.
اين نوشته امام (عليه السلام) مىفهماند كه غيبت كبرى با خروج سفيانى و صيحه آسمانى پايان مىپذيرد و بعد از آن دوره اى شبيه به دوره غيبت صغرى و مقدمه ظهور خواهد بود. حضرت در اين مدت با ياران خود تماس مىگيرد و شمارى از آنان به محضر امام (عليه السلام) شرفياب مىشوند و حضرت نمايندگانى را بعنوان رابط خود و مؤمنين منصوب مىنمايد.
از روايات بعدى اين گونه به دست مىآيد كه امام (عليه السلام) پس از خروج سفيانى، ظاهر مىشود سپس دوباره تا هنگام ظهور موعود خود در ماه محرم، پنهان مىگردد، در روايت حذلم بن بشير از امام زين العابدين (عليه السلام) چنين آمده است:
" وقتى سفيانى خروج كند، حضرت مهدى (عليه السلام) نهان گردد و سپس دوباره ظاهر شود " (1) اين روايت، تفسيرى ندارد جز آنكه امام (عليه السلام) بعد از خروج سفيانى، در رجب ظاهر، و آنگاه تا لحظه ظهور خويش در محرم نهان گردد، و روايت مشخص نمىكند كه آيا اين ظهور پيش از نداى آسمانى، در ماه رمضان است و يا بعد از آن؟
از امام صادق (عليه السلام) روايت شده كه فرمود:
" قائم قيام نكند مگر پس از آنكه دوازده نفر، اتفاق بر يك سخن كنند و گويند او را ديده‌اند اما آنها را تكذيب كنند " (2) به نظر مىرسد كه آنان مردانى راستگو باشند، چون امام (عليه السلام) اتفاق نظر آنها را از ديدار حضرت مهدى (عليه السلام) بيان مىكند و از تكذيب مردم نسبت به آنها تعجب مىكند و ظاهرا ملاقات آنها با حضرت، در همان دوره اى صورت مىگيرد كه امام (عليه السلام) ظهورى نامحسوس و نه چندان آشكار دارد تا تدريجا مسأله ظهور، علنى گردد و سرانجام نام و يادش بالا گرفته و ظهور موعود عملى شود.
بنابراين، حضرت در اين دوره حساس نقش تقريبا كامل رهبرى خود را ايفا نموده و با رهنمودهاى خويش حكومت هاى زمينه ساز يمنى و ايرانى را رهبرى مىنمايد و در تمام سرزمين هاى اسلامى، با ياران خود كه اولياء خدايند، ارتباط برقرار مىكند.
و اينك براى آنكه بتوان اقدامات امام (عليه السلام) در دوره ظهور كوتاه را به تصوير كشيد، نگاهى گذرا بر اعمال حضرت در دوره غيبت، مىاندازيم. پاره اى از روايات آورده‌اند كه امام (عليه السلام) در اين دوره در مدينه منوره مسكن مىگزيند و با سى نفر در
ارتباط است. از امام صادق (عليه السلام) چنين روايت شده است:
" صاحب اين امر را غيبتى است و در آن غيبت، عزلتى، بهترين منزلگاه وى مدينه است و با وجود سى نفر اضطراب و وحشتى نخواهد بود ". (1) همچنين بخش ديگرى از روايات، دلالت دارند كه آن حضرت در كنار خضر (عليه السلام) بسر مىبرد، در اين زمينه امام رضا (عليه السلام) مىفرمايد:
" خضر (عليه السلام) از آب حيات نوشيد و از اين رو زنده است و نمىميرد تا در صور اسرافيل دميده شود، البته او نزد ما مىآيد و به ما سلام مىدهد، ما صداى او را مىشنويم ولى شخص او را نمىبينيم هر جا كه نام او برده شود بايد بر او درود فرستاد، او در موسم حج حاضر و تمام مناسك آن را بجا مىآورد. در عرفات وقوف مىكند و دعاى مؤمنان را آمين مىگويد و خداوند نگرانى قائم ما را بوسيله او به انس و الفت، و تنهائى وى را در كنار او به پيوستگى بدل مىسازد. " (2) از روايت قبلى و ساير روايات چنين به نظر مىرسد كه آن سى تن ياران مهدى (عليه السلام) پيوسته عوض مىشوند يعنى هرگاه يكى از ايشان از دنيا برود، فرد ديگرى جانشين وى مىگردد، و شايد منظور از ابدال (شايستگان) كه در دعاى نيمه ماه رجب از امام صادق (عليه السلام) وارد شده، همانها باشند، آنجا كه بعد از درود بر پيامبر (صلى الله عليه وآله) و خاندانش مىفرمايد:
" خداوندا بر مؤمنان شايسته (ابدال) و بزرگان و روزه‌داران و عبادت كنندگان و مخلصان و زاهدان و تلاشگران و مجاهدان راهت درود فرست " (3) به احتمال قوى اين سى تن و يا بيشتر، كه از اولياء خدايند، در اقداماتى كه
حضرت در غيبت خود انجام مىدهد، نقش دارند، روايات متعدد، نشانگر آن است كه امام (عليه السلام) در زمان غيبت فعاليتهاى گسترده اى دارد، او وارد خانه ها و كاخ ها مىشود. در كوچه و بازار قدم مىزند و هر سال در مراسم حج حاضر مىگردد. راز غيبت آن حضرت، كشف نمىشود مگر پس از ظهور، همانگونه كه راز اقدامات خضر (عليه السلام) در زمان همسفر شدن موسى با او كشف نشد مگر بعد از آنكه خودش موسى (عليه السلام) را از آن آگاه ساخت.
عبد الله به فضل مىگويد: از امام صادق (عليه السلام) شنيدم كه مىفرمود:
" براى صاحب اين امر، غيبتى است كه اهل باطل در آن به ترديد افتند، پرسيدم: فدايت گردم چرا؟
فرمود: بخاطر چيزى كه ما مجاز به كشف آن براى شما نيستيم، پرسيدم: راز غيبت امام (عليه السلام) چيست؟
فرمود: در غيبت امام حكمتى ست همچون حكمت غيبت حجت هاى گذشته الهى، و اين راز و حكمت آشكار نشود مگر پس از ظهور حضرت، چنان كه راز اقدامات خضر (عليه السلام) يعنى شكستن كشتى، كشتن نوجوان و ساختن ديوار، براى موسى (عليه السلام) روشن نشد مگر زمان جدا شدن آن دو از يكديگر. اى پسر فضل اين ماجرا يكى از دستورات الهى و سرى از اسرار خدا و غيبى از غيب هاى اوست... پس اگر خداوند را حكيم دانستيم، بايد تمام افعال او را حكيمانه بدانيم گرچه راز آن بر ما روشن نباشد " (1) از محمد بن عثمان عمرى رضوان الله عليه منقول است كه گفت:
" سوگند به خدا، صاحب اين امر هر سال در موسم حج حضور مىيابد و مردم را مىبيند و آنها را مىشناسد. مردم او را مىبينند، اما نمىشناسند " (2) و از امام صادق (عليه السلام) روايت شده كه فرمود:
" براى مردم چه جاى انكار است كه خداوند متعال در مورد حجت خود، همان كارى كند كه درباره
يوسف (عليه السلام) انجام داد؟! يعنى در بازارهايشان راه برود، روى فرش هايشان قدم بگذارد و در عين حال او را نشناسند تا آنكه خداوند اجازه دهد كه خود را معرفى نمايد آن چنان كه به يوسف (عليه السلام) اجازه داد، آن زمان كه يوسف به برادرانش گفت: آيا مىدانيد چه بر سر يوسف و برادرش آورديد در حالى كه شما ناآگاه بوديد، برادران گفتند: تو حتما يوسف هستى؟! گفت: آرى من يوسفم و اين هم برادر من است. " (1) بر اساس اين روايات، حالت ناشناخته ماندن امام (عليه السلام) در زمان غيبت، همچون حالت حضرت يوسف (عليه السلام) و نوع رفتار او در اين مدت همانند رفتار حضرت خضر (عليه السلام) است كه قرآن، بخشى از شگفتيهاى آن را براى ما روشن ساخته است.
حتى از اين روايات چنين استفاده مىشود كه آن دو بزرگوار (حضرت خضر و حضرت مهدى (عليهما السلام)) با هم زندگى و با يكديگر همكارى دارند.
و چه بسا بسيارى از اقدامات آن حضرت، بدست ياران شايسته او و شاگردانش انجام پذيرد. كسانى كه از قدرت طى الأرض برخوردارند و زمين و مسافت هاى آن برايشان كوتاه مىشود و خداوند آنان را به خاطر ايمانشان با آموزشهاى حضرت مهدى (عليه السلام) رهنمون مىسازد، آرى روايات و داستانهاى معتبر فراوانى از قبيل راه رفتن روى آب و طى الارض و امثال آن، حتى درباره كسانى كه از اولياء و بندگان شايسته خداوند بوده و مقامى كمتر از ياران خاص آن حضرت را دارا بوده‌اند، نقل شده است.
خداى سبحان همواره كارها و حوادث بزرگ و كوچك اين جهان را با اسباب آن به جريان مىاندازد اما او حاكم بر اين اسباب است و بدست هر يك از فرشتگان يا بندگانش كه اراده فرمايد، مىتواند هرگونه تصرفى در اين امور بنمايد. بسيارى از پديده ها كه در نظر ما طبيعى جلوه مىكند، اگر بتوانيم حقيقت آن را ببينيم متوجه
خواهيم شد كه دست غيب الهى در آن نقش دارد. مثلا در ماجراى سوراخ كردن كشتى توسط حضرت خضر، وقتى مأمورين فرمانرواى ستمگر، به قصد مصادره، جلوى كشتى را گرفتند، چون آن را معيوب ديدند، به حال خود رها ساختند اما متوجه نشدند كه در آن ماجرا دست غيبى دخالت داشته است، همچنين در ماجراى ديگرى كه خضر (عليه السلام) اقدام به كشتن فرزند آن پدر و مادرى كرد كه عمر خود را با ايمان به خدا سپرى كرده و به تكاليف الهى خويش عمل نمودند، اما نمىدانستند كه اگر پسرشان زنده بماند، آن دو را به كفر و طغيان مىكشاند و يا ماجراى بازسازى ديوار خانه دو كودك يتيم توسط حضرت خضر، ديوارى كه زير آن گنجى نهان بود و زمانى كه آن دو كودك بزرگ شدند، گنج خود را از زير ديوار استخراج كردند.
وقتى اين سه حادثه در مدت كوتاه همراهى موسى (عليه السلام)، از خضر (عليه السلام) سر زده و خداوند در كتاب خود آن را براى ما روشن ساخته، ما بايد بسيارى از اعمال و رفتار مشابه را در روزگار پر بار و عمر طولانى خضر در ذهن خود ترسيم نمائيم. از پيامبر خدا (صلى الله عليه وآله) نقل شده كه فرمود:
" خداوند برادرم موسى (عليه السلام) را رحمت كند كه در برخورد با خضر عجله كرد. زيرا اگر صبر پيشه مىكرد شگفتيهايى را از او مشاهده مىنمود كه هرگز نديده بود. " (1) بنابراين ما مىتوانيم كارهاى حضرت مهدى (عليه السلام) را در دوره غيبت تصور كنيم در حالى كه امام مهدى (عليه السلام) بنا به نقل همه مسلمانان مقامش از حضرت خضر (عليه السلام) برتر و بالاتر است، زيرا بر حسب روايت، او يكى از هفت نفرى است كه سالار اهل بهشت و از برگزيدگان اولين و آخرين بشمار مىرود، از پيامبر عظيم الشأن نقل شده است
كه فرمود:
" ما هفت تن از فرزندان عبد المطلب، سروران اهل بهشتيم: من، حمزه، على، جعفر، حسن، حسين و مهدى " (1) حال، خدا آگاه است كه حضرت مهدى (عليه السلام) و وزير او خضر و ياران شايسته وى و شاگردان آنها كه اولياء خدايند در سراسر جهان و در حوادث بزرگ و كوچك آن، چه نقشى ايفا مىكنند. و طبيعى است كه راز غيبت، و رمز كارهاى آنان تا هنگام ظهور آشكار نشود. و عملكرد آنان در حوادث روزگار ما و روزگاران گذشته در پس پرده غيب باقى بماند، حتى امكان دارد هر يك از ما در زندگى خود مرهون توجه و يا اقدامات آنان باشيم چه رسد به نقش آن بزرگواران در حركت تاريخ و حوادث بزرگ عالم.
بايد توجه داشت كه اين عقيده به غيب الهى و عمل امام مهدى (عليه السلام) و خضر (عليه السلام) و مؤمنان برجسته و شايسته، با عقايد و نظريات اهل تصوف در مورد قطب و افراد پرهيزكار، تفاوت دارد. گرچه در برخى جهات به آن شباهت داشته باشد، هر چند بعضى از صوفيه سعى مىكنند اين گونه صفات را بر حضرت مهدى (عليه السلام) و يارانش منطبق نمايند، در گفته كفعمى در حاشيه مصباح و همچنين در سفينة البحار ماده (قطب) آمده است كه:
" گفته‌اند: زمين از قطب و چهار نفر اوتاد (بزرگان) و چهل مرد شايسته و هفتاد فرد نجيب و سيصد و شصت فرد صالح، خالى نمىماند و قطب، همان مهدى (عليه السلام) است و اوتاد (بزرگان) از چهار نفر كمتر نيست، زيرا دنيا همچون خيمه و مهدى به منزله ستون است و آن چهار تن مثل طناب‌هاى آن خيمه‌اند و گاهى اوتاد بيش از
چهار نفر و مردان شايسته بيش از چهل و افراد نجيب فزون از هفتاد و صالحان، بيش از سيصد و شصت تن مىباشند و ظاهرا خضر و الياس نيز از اوتاد و پيوسته ملازم حريم قطب مىباشند.
اما صفات اوتاد (بزرگان) آن است كه يك لحظه از خدا غفلت نمىورزند و از مال دنيا مگر به اندازه لازم و ضرورى جمع نمىكنند و لغزشهاى بشرى از آنها سر نمىزند، عصمت در آنها شرط نيست اما در قطب شرط است.
اما ابدال (شايستگان) مرتبه ايشان پائين تر از اوتاد (بزرگان) است و گاهى از آنها غفلت سر مىزند و با ذكر و ياد خدا آن را جبران مىكنند و عمدا از آنها گناهى صادر نمىشود.
اما صالحان، مردان با تقوا و موصوف به عدالت‌اند، از آنان گناه سر مىزند ولى با استغفار و پشيمانى آن را تلافى مىكنند، خداوند مىفرمايد:
" كسانى كه تقوا پيشه كرده‌اند هرگاه از شيطان، وسوسه و خيالى به آنها برسد، همان لحظه خدا را به ياد آورند و بينائى و بصيرت پيدا كنند ".
آنگاه كفعمى مىگويد هرگاه يكى از آنها، مرتبه اى از مراتب ياد شده را از دست بدهد، فرد ديگرى از مرتبه پائين تر جانشين وى گردد و اگر فردى از صالحان كم شود، شخصى از ساير مردم جايگزين او گردد ".
آنچه كفعمى درباره عمر طولانى إلياس پيامبر (عليه السلام) بيان كرده، مطابق نظر عده اى از مفسران است كه در تفسير آياتى راجع به الياس اظهار كرده‌اند و بر اساس تعدادى از روايات كه از اهل بيت (عليهم السلام) رسيده، آن حضرت زنده است و خداوند عمر او را همچون خضر طولانى نموده و آن دو بزرگوار هر سال در سرزمين عرفات و برخى اماكن ديگر حضور مىيابند.
* *
به هر حال، آنچه از روايات برمىآيد اين است كه دوره شش ماهه، يعنى فاصله زمانى خروج سفيانى و نداى آسمانى تا ظهور حضرت در محرم، سرشار از تلاش و فعاليت امام (عليه السلام) و ياران اوست و كرامات و معجزاتى از ياران و پيوستگان به حضرت ديده مىشود و اين رويداد جهانى ذهن مردم و دولتها را بطور يكسان به خود مشغول مىكند. ملتهاى مسلمان در همه جا از مهدى (عليه السلام) و كرامات او و نزديك شدن زمان ظهورش سخن مىگويند. از سوى ديگر، اين اشتياق عمومى زمينه مناسبى براى دروغگويان و شيادان مدعى مهدويت فراهم مىكند تا در جهت گمراه ساختن مردم تلاش كنند. در روايات آمده است كه دوازده پرچم، قبل از ظهور حضرت برافراشته شود كه ادعاى مهدويت كنند و دوازده تن از خاندان ابو طالب درفشى را برافرازند و مردم را به سوى خود دعوت كنند كه تمام آنها درفش‌هاى گمراهى و تلاشهاى دنيوى است كه براى بهره گيرى از موج گرايش جهانى به ظهور آن حضرت صورت مىگيرد.
مفضل بن عمرو جعفى از امام صادق (عليه السلام) نقل كرده است كه فرمود:
" از بردن نام آن حضرت بر حذر باشيد، به خدا سوگند امام شما ساليانى از ديدگانتان پنهان خواهد شد، آنقدر كه امتحان شويد تا گفته شود آن حضرت مرده و يا هلاك گرديده و يا معلوم نيست كجا رفته است، ديدگان مؤمنان در فراق او اشكبار شود و جماعتى از شما همچون كشتى طوفان زده درباره او به ترديد و اختلاف دچار شويد و كسى نجات نيابد مگر آنكه خداوند از او عهد و پيمان گرفته و ايمان را در دل او جايگزين كرده و با روح خود او را تأييد نموده باشد، آرى دوازده درفش ترديد برانگيز به اهتزاز درآيد كه هيچيك از ديگرى باز شناخته نشود. مفضل گويد: من در اين لحظه گريستم، امام فرمود: چرا گريه مىكنى؟
عرض كردم چگونه گريه نكنم در حالى كه مىگوئيد دوازده پرچم برافراشته شود كه هيچكدام از ديگرى شناخته نشود. پس تكليف ما در آن زمان چيست؟ آنگاه امام (عليه السلام) به خورشيد كه داخل ايوان مىتابيد نگريست و فرمود: اى مفضل اين خورشيد را مىبينى؟ گفتم آرى فرمود: سوگند به خدا موضوع ولايت ما از
اين خورشيد واضح تر است " (1) يعنى از اينكه قضيه حضرت با مدعيان دروغين مهدويت اشتباه شود، نگران نباشيد زيرا ماجراى آن حضرت با توجه به نشانه ها و علاماتى كه پيش و بعد از او پديدار مىشود، از خورشيد واضح تر است، بعلاوه شخصيت او هرگز قابل مقايسه با مدعيان دروغين مهدويت نمىتواند باشد.
از سوى ديگر دو حكومت زمينه ساز ظهور حضرت، يعنى حكومت يمن و ايران در حوادث جهان و آگاهى افكار ملتها، آثار سياسى مهمى برجاى گذاشته و نياز شديدى به رهنمودها و هدايتهاى آن حضرت احساس خواهد شد.
از روايات و از سير طبيعى حوادث چنين برمىآيد كه دشمنان حضرت يعنى سفيانى و سردمداران كفر واكنش شديدى در برابر موج افكار عمومى طرفدار حضرت نشان مىدهند و تمام توان خود را در سامان دادن به عراق و حجاز متمركز مىكنند كه نقطه ضعف منطقه بشمار مىآيند. چرا كه سران كفر در عراق از نفوذ زمينه سازان ايرانى و ضعف حكومت مركزى آن نگران مىشوند و در حجاز از خلأ سياسى و درگيرى قبايل بر سر حكومت و نفوذ زمينه سازان يمنى هراسان مىگردند و مهمتر از آن چشم مسلمانان به منطقه حجاز دوخته مىشود چرا كه آنان ظهور حضرت را از آن سرزمين انتظار مىكشند و مىدانند كه امام (عليه السلام) در شهر مدينه سكونت داشته و از شهر مكه قيام و نهضت جهانى خويش را آغاز خواهد كرد.
از اين رو فعاليت سياسى و نظامى دشمنان عليه حضرت در دو حرم مكه و مدينه متمركز خواهد شد و سفيانى با حمله نظامى خود به شهر مدينه، به دستگيرى و بازداشت گسترده بنى هاشم مىپردازد، به اين اميد كه حضرت در ميان
آنها خواهد بود!
و از طرفى، هماهنگ با نبرد سفيانى در عراق و حجاز، تحرك نظامى ديگرى از سوى غربى ها و شرقى ها در منطقه خليج و درياى مديترانه بخاطر اهميت استراتژيك منطقه رخ مىدهد و چه بسا فرود آمدن نيروهاى روم در رمله و قواى ترك در جزيره، كه در روايات متعدد از آن ياد شده، در آن دوره و يا نزديك بدان باشد. والله العالم.
بحران حكومت در حجاز روايات شيعه و سنى بر اين نكته اتفاق دارند كه طليعه ظهور حضرت در حجاز، پيدايش خلأ سياسى و كشمكش بين قبائل بر سر فرمانروائى است.
اين حوادث در پى مرگ پادشاه و يا خليفه اى رخ مىدهد كه با مردنش گشايشى در امور بوجود مىآيد. برخى روايات، نام او را " عبد الله " و اعلان خبر مرگ او را روز عرفه تعيين كرده‌اند. پس از مرگ او حوادثى پياپى در حجاز رخ مىدهد كه تا خروج سفيانى و نداى آسمانى و درخواست اعزام نيرو از سوريه به حجاز و سرانجام ظهور حضرت مهدى (عليه السلام) ادامه مىيابد. در اين زمينه امام صادق (عليه السلام) مىفرمايد:
" هر كس مرگ عبد الله را براى من تضمين كند، من ظهور قائم را براى او تضمين مىكنم " سپس فرمود: " وقتى عبد الله بميرد، مردم براى حكومت با كسى توافق نكنند و اين اختلاف و درگيرى به خواست خدا تا ظهور صاحب الامر ادامه يابد. حكومت هاى چند ساله پايان يافته و تبديل به حكومت چند ماهه و چند روزه شود. سؤال كردم: آيا اين ماجرا به طول مىانجامد؟ فرمود: هرگز. " (1)
همچنين فرمود:
" زمانى كه مردم در سرزمين عرفاتند، سوارى بر شترى راهوار وارد شده و مرگ خليفه را خبر دهد. با مرگ او فرج آل محمد (صلى الله عليه وآله) و گشايش كار تمام مردم فرا رسد. " (1) شتر راه وار كنايه از سرعت پيام رسانى و بشارت به حجاج است و ظاهرا در روايت شيوه پيام رسانى مورد توجه بوده است. در روايتى ديگر آمده است كه آنها مرد شتر سوارى را كه در عرفات بين حاجيان خبر را منتشر مىكند به قتل مىرسانند.
شايد خليفه اى كه خبر مرگ و يا كشته شدنش در روز عرفه اعلان مىشود، همان عبد الله ياد شده در روايت گذشته باشد. و معنى جمله " از بين رفتن حكومت هاى چند ساله و بوجود آمدن حكومت هاى چند ماهه و چند روزه " اين است كه هرگاه بعد از او فرمانروايى بر سر كار آورند، حكومت او يكسال كامل دوام نيابد و پس از چند ماه يا چند روز، فرد ديگرى به حكومت رسد، تا اينكه ماجرا به ظهور حضرت مهدى (عليه السلام) منتهى شود. برخى از روايات، علت كشته شدن خليفه را ماجرائى اخلاقى و قاتل وى را يكى از گماشتگان معرفى كرده و مىگويد كه وى به خارج از حجاز مىگريزد و تعدادى از نيروهاى حكومت به جستجوى او مىپردازند، اما قبل از بازگشت آنها، كشمكش بر سر سلطنت آغاز مىشود.
از امام باقر (عليه السلام) روايت شده كه فرمود:
" علت مرگ، آن است كه او به يكى از خواجگان خود تعدى مىكند، خواجه او را سر مىبرد. مرگ او را چهل روز مخفى مىدارند. سواران به جستجوى خواجه مىروند، اما قبل از بازگشت اولين كسى كه بدنبال او رفته، حكومت آنها نابود مىگردد. " (2)
رواياتى كه درگيرى بر سر حكومت در حجاز بعد از كشته شدن اين فرمانروا را توصيف مىكنند، فراوانند. اينك نمونه‌هايى از آن را يادآور مىشويم. بزنطى از حضرت رضا (عليه السلام) روايت مىكند كه فرمود:
" از جمله نشانه هاى فرج، حادثه اى است كه بين دو حرم مكه و مدينه رخ دهد، پرسيدم: آن حادثه چيست؟ فرمود: تعصب قبله اى بين دو حرم بوجود آيد و فلانى از خاندان فلان پانزده رئيس قبيله را به قتل رساند " (1) يعنى يكى از فرمانروايان و يا زمامداران حجاز، پانزده شخصيت از نسل فرمانروا و يا پيشواى معروفى را به قتل مىرساند. از ابو بصير نقل شده كه گفت:
" خدمت امام صادق (عليه السلام) عرض كردم: ابو جعفر (عليه السلام) (امام باقر (عليه السلام)) مىفرمود: قائم آل محمد دو غيبت دارد كه يكى طولانى تر از ديگرى است. فرمود: آرى اين امر تحقق نيابد مگر آنگاه كه در خاندان فلان اختلاف بوجود آيد و حلقه تنگ شود و سفيانى ظهور كند و بلا سخت گردد و مرگ و كشتار مردم را فراگيرد و آنان به حرم خدا و پيامبرش پناهنده شوند " (2) اين روايت بيانگر آن است كه اصل درگيرى بين خود قبيله حاكم بوجود مىآيد.
از امير مؤمنان (عليه السلام) نقل شده كه فرمود:
"... براى قيام قائم نشانه ها و علاماتى است، نخست محاصره كوفه بوسيله كمين و خندق و به اهتزاز درآمدن درفش ها پيرامون مسجد بزرگتر. در اين پيكار قاتل و مقتول هر دو در آتش دوزخ‌اند. " (3) ظاهرا مراد از مسجد بزرگتر، مسجد الحرام است نه مسجد كوفه. و درفش‌هاى مخالف در مكه و حجاز با يكديگر درگير مىشوند و پرچم حقى ميان آنها وجود ندارد.
ابن حماد در نسخه خطى خود بيش از بيست روايت را درباره بحران سياسى حجاز و كشمكش قبيله اى بر سر حكومت، در سال ظهور حضرت مهدى (عليه السلام) نقل مىكند، از جمله به نقل از سعيد بن مسيب مىگويد:
" زمانى بر مسلمانان فرا رسد كه در ماه رمضان صدايى شنيده شود و در ماه شوال مهلكه‌اى به پا شود و در ذى قعده قبيله ها عليه يكديگر تجهيز گردند و در ماه ذى حجه اموال حجاج به يغما و غارت رود و ماه محرم چه محرمى! " (1) ابن مسعود از پيامبر (صلى الله عليه وآله) روايت كرده كه آن حضرت فرمود:
" زمانى كه صيحه اى در ماه رمضان شنيده شود، در ماه شوال شعله‌هاى آتش به هوا برخيزد و در ذى قعده مردم دسته دسته شده و هر كس سراغ قبيله خود رود و در ذى حجه خونريزى شود. و سه بار فرمود: و اما محرم چه محرمى " (2) و از عبد الله بن عمر نقل شده كه گفت:
" مردم با يكديگر به حج روند و بدون پيشوا روانه عرفات گردند و آنگاه كه در منى منزل كردند، همچون افرادى كه به هارى دچار شده‌اند به جان هم افتند تا آنكه عقبه را سيل خون فرا گيرد. " (3) يعنى آنها حالتى شبيه به بيمارى هارى پيدا مىكنند و يكباره پس از مناسك حج، دشمنى ميان آنها بروز مىكند و به كشتار يكديگر مىپردازند بگونه‌اى كه خون آنها در كنار جمره عقبه جارى مىگردد!
روايات ابن حماد بعد از صيحه و نداى آسمانى، به بيان كشمكش سياسى در حجاز مىپردازند. اما روايات ديگرى وجود دارد كه به دو موضوع مهم در اين بحران سياسى اشاره مىكنند: يكى، رويدادى كه پيش از خروج سفيانى رخ
مىدهد كه قبلا بيان كرديم و ديگرى بحران روابط ميان شرق و غرب، يعنى جنگ جهانى موعود. از ابن ابى يعفور نقل شده كه گفت: امام صادق (عليه السلام) به من فرمود:
" با انگشتان دستت بشمار: هلاك شدن فلانى، خروج سفيانى و قتل نفس... تا آنكه فرمود: تكميل فرج و گشايش كار، هنگام به هلاكت رسيدن فلانى است " (1) البته ممكن است در ترتيب زمان اين پيشامدها آنگونه كه در روايت آمده جاى سؤال باشد. اما تعدادى از روايات كه برخى از آنها گذشت، نشانگر آن است كه هلاكت فلانى و كشمكش پس از او قبل از خروج سفيانى رخ مىدهد، امام باقر (عليه السلام) فرمود:
" قائم در سالى از سالهاى فرد قيام كند، همچون نه، يك، سه، پنج. و فرمود: آنگاه بنى عباس (بنى فلان) به حكومت رسند و پيوسته در اوج قدرت و در عيش و نوش بسر برند تا آنكه بين آنها اختلاف افتد (و چون درگيرى بوجود آمد) حكومتشان منقرض شود و شرق و غرب حتى اهل قبله با يكديگر به نزاع برخيزند و مردم از وحشت گرفتار رنج و عذاب گردند و پيوسته در آن حال‌اند، تا از آسمان منادى حق ندا برآورد. چون نداى آسمانى آمد، پس كوچ كنيد كوچ " (2) نكته قابل توجه در اين روايت، وجود رابطه بين اختلاف خاندان فلان و انقراض حكومت آنها و درگيرى ميان شرق و غرب و گسترش آن بر اهل قبله يعنى مسلمانان است. و گويا اين كشمكش جهانى در ارتباط و يا حتى معلول بحران سياسى حجاز است و منظور از بنى عباس كه اندكى قبل از ظهور حضرت بين آنان اختلاف بوجود مىآيد، آل فلان است كه به گفته روايات، آخرين خاندان حاكم بر حجاز قبل از حضرت مهدى (عليه السلام) است.
* *
از مجموع اين روايات معلوم مىشود كه حوادث پى در پى حجاز كه مقدمه ظهور است، با آتش زرد سرخ فامى در حجاز و يا شرق آن، آغاز و چند روز ادامه مى‌يابد، آنگاه آخرين فرمانرواى خاندان فلان كشته مىشود و بر جانشينى او اختلاف گردد و اين اختلاف به نيروهاى سياسى حجاز كه بيشتر آنها قبائل آن سامانند، سرايت مىكند... بحران سياسى حجاز در نزاع بين شرق و غرب تأثير مىگذارد... سپس خروج سفيانى و نداى آسمانى و آنگاه ورود لشكر سفيانى از سوريه به داخل حجاز و حوادث مدينه و پس از آن حوادث مكه و ظهور مقدس پديدار مىگردد. در منابع سنى ها تعدادى روايت آمده كه آتش حجاز را از نشانه هاى قيامت ياد مىكند از آن جمله در كتاب صحيح مسلم مىخوانيم:
" قيامت برپا نمىشود مگر آنكه آتشى در حجاز برافروخته شود كه روشنائيش گردن شتر را در بصرا روشن كند " (1) يعنى نور آن به شهر بصرا در سوريه مىرسد. تعدادى از همين روايات در كتاب مستدرك حاكم ج 4 ص 443 - 442 آمده و مىگويد: " آتش مذكور از كوه وراق يا حبس سيل و يا وادى حسيل برآيد ". حبس سيل محلى است نزديك مدينه منوره و ممكن است اشتباها از آن به وادى حسيل ياد شده باشد و برخى ديگر از روايات مىگويند: " آن آتش از منطقه عدن در حضرموت پديد آيد و مردم را به سوى محشر و يا مغرب كشاند ".
همانگونه كه ملاحظه مىكنيد روايت موجود در صحيح مسلم به صراحت نمىگويد كه اين آتش از نشانه هاى قيامت است بلكه فقط وقوع آن را در آينده حتمى مىداند... به اعتقاد من، آن آتشى كه از نشانه هاى رستاخيز و قيامت است، آتش عدن يا حضرموت است كه در منابع شيعه و سنى به آن اشاره شده است.
اما آتش حجاز، كه طبق روايت، در مدينه منوره پديد مىآيد ممكن است تنها خبرى از غيب از قول پيامبر (صلى الله عليه وآله) بوده و وقوع آن نشانگر ماجراى خاصى نبوده. و قبلا اتفاق افتاده باشد چه اينكه مورخان وجود آتشفشانى را ثبت كرده‌اند كه در قرن اول نزديك مدينه به مدت چند روز ادامه داشته است.
اما آتشى كه از نشانه هاى ظهور است، در روايات، بنام آتش مشرق آمده و در برخى روايات از آن به عنوان آتشى در شرق حجاز ياد شده است. در نسخه خطى ابن حماد از ابن معدان نقل شده است كه گفت:
" وقتى ستونى از آتش از سوى مشرق و در ماه رمضان در آسمان مشاهده نموديد تا مىتوانيد مواد غذائى و خوراكى تهيه كنيد كه آن سال، سال قحطى خواهد بود " (1) و از امام صادق (عليه السلام) منقول است كه فرمود:
" وقتى آتش بزرگى از سوى مشرق مشاهده كرديد كه چند شب زبانه مىكشد، در آن هنگام گشايش كار مردم فرا رسد و اين آتش اندكى قبل از ظهور قائم است. " (2) و از امام باقر (عليه السلام) روايت شده كه فرمود:
" وقتى از جانب مشرق آتش بزرگ سرخ فامى مشاهده كرديد كه سه يا هفت روز بالا مىآيد، در آن هنگام به خواست خدا منتظر فرج آل محمد (صلى الله عليه وآله) باشيد كه خداوند عزيز و حكيم است. " (3) احتمال دارد اين آتش، آتشفشانى طبيعى و يا انفجار بزرگ مواد نفتى باشد، همچنانكه احتمال دارد نشانه اى الهى از علامت هاى ظهور حضرت مهدى (عليه السلام) باشد. از امام باقر (عليه السلام) روايت شده كه فرمود:
" پيش از قيام قائم، مردم بوسيله آتشى كه براى آنان در آسمان پديد آيد و سرخى آن آسمان را بپوشاند، از گناهانشان باز داشته شوند " (1) اين آتش پيش از بحران سياسى حجاز و يا در اثناء آن شعله‌ور خواهد شد. والله العالم خروج امام (عليه السلام) با بيم و اميد از مدينه طبق روايات، لشكر سفيانى بر مدينه منوره تسلط كامل مىيابد و سه روز تمام، اين شهر را در اختيار سپاهيان خود قرار مىدهد تا هر چه مىخواهند انجام دهند.
آنان افراد بنى هاشم را دستگير و شمارى از آنان را به قتل مىرساند. هدف از اين عمليات دستيابى به وجود مبارك امام است. ابن حماد روايت كرده كه:
" سفيانى به سوى مدينه حركت كرده و قريش را از دم شمشير بگذراند و چهار صد تن از مردان آنها و از انصار را بكشد و شكم زن ها را دريده و كودكان را به قتل رساند و خواهر و برادرى بنام محمد و فاطمه را از قريش كشته و بر دروازه مسجد مدينه آويزد! " (2) و در همين صفحه از ابو رومان نقل مىكند كه مىگويد:
" سفيانى لشكرى به سوى مدينه اعزام كند تا هر يك از خاندان پيامبر (صلى الله عليه وآله) را كه بيابند، دستگير نمايند . در اين گير و دار مردان و زنانى از بنى هاشم كشته شوند. و مهدى و مبيض (منصور) از مدينه به سوى مكه گريزند و سفيانى گروهى را به تعقيب آنها فرستد غافل از آن كه آنان به حرم امن خدا رسيده‌اند " و در روايتى ديگر آمده است كه " مردم مدينه به سبب خشم و هجوم سفيانى و جنايات وى شهر را ترك كنند " (3).
امام باقر (عليه السلام) در روايت جابر بن يزيد جعفى مىفرمايد:
" سفيانى گروهى را به مدينه فرستد. آنها مردى را در آنجا به قتل رسانند و مهدى و منصور از آنجا بگريزند و كوچك و بزرگ خاندان پيامبر (صلى الله عليه وآله) دستگير شوند و كسى از آنان نماند مگر آنكه زندانى گردد.
لشكر سفيانى به تعقيب آن دو مرد اعزام شوند " (1) مردى كه بدست لشكر سفيانى كشته مىشود، غير از آن جوانى است كه طبق روايات، در مدينه به قتل مىرسد، در اين زمينه امام صادق (عليه السلام) مىفرمايد:
" اى زراره، ناگزير، در مدينه جوانى كشته شود، پرسيدم: فدايت شوم، مگر لشكر سفيانى او را به قتل نمىرساند؟ فرمود: نه، لشكر خاندان فلانى وى را مىكشند، نيروهاى ياد شده در حالى كه مردم نمىدانند براى چه آمده‌اند، وارد مدينه شوند، آنگاه آن جوان را دستگير و به قتل رسانند وقتى آن جوان از روى ستم و ظلم كشته شود، خداوند آنها را مهلت ندهد، پس در اين هنگام چشم به راه فرج باشيد " (2) پاره اى از روايات، اين جوان را نفس زكيه ناميده‌اند ولى نه آن نفس زكيه اى كه اندكى قبل از ظهور حضرت مهدى (عليه السلام) در مكه كشته مىشود.
از اين روايات و روايات ديگر چنين پيداست كه حكومت رو به زوال حجاز در تعقيب شيعيان در حجاز و بويژه در مدينه دست به تلاش وسيعى مىزند و جوانى را كه بعنوان نفس زكيه مطرح است يا به جرم اينكه نامش محمد بن حسن است مىكشد زيرا حضرت، نزد مردم به اين نام مشهور است. و يا بدين جهت كه وى از مؤمنان شايسته اى است كه با حضرت مهدى (عليه السلام) ارتباط دارد.
آنگاه لشكر سفيانى وارد حجاز شده و همان سياست حكومت حجاز را در ابعادى شديدتر و وحشيانه تر دنبال مىكند، آنان هر كس را كه منسوب به خاندان بنى هاشم باشد و يا احتمال مىرود كه با آنان در ارتباط باشد، دستگير مىكنند و
مردى را كه نامش محمد و خواهرش فاطمه است تنها به دليل اينكه نام پدرشان حسن است به قتل مىرسانند!
در چنين موقعيت بحرانى، امام مهدى روحى فداه مانند خروج حضرت موسى (عليه السلام) از ميان فرعونيان، بيمناك و نگران از مدينه خارج مىشود و يكى از يارانش حضرت را همراهى مىكند. نام او در روايت پيشين، منصور و در روايتى ديگر منتصر آمده است و شايد نام مبيض كه در روايت گذشته آمد همان منتصر بوده و اشتباهى در نوشته رخ داده است.
روايتى ديگر مىگويد: حضرت مهدى (عليه السلام) هنگام خروج از مدينه، ميراث رسول الله را با خود به همراه دارد كه در ميان آنها شمشير، زره، پرچم، عمامه و لباس پيامبر به چشم مىخورد.
من، زمان مشخص خروج آن حضرت از مدينه به سوى مكه را در منابع شيعه نيافتم ولى بايد اين خروج پس از نداى آسمانى در ماه رمضان يعنى در موسم حج باشد و به خاطر دارم در روايتى ديدم كه ورود لشكر سفيانى به مدينه در ماه رمضان است... و در روايت طولانى مفضل بن عمر از امام صادق (عليه السلام) چنين آمده است:
" سوگند به خدا اى مفضل، گويا اكنون مىبينم او را (حضرت مهدى (عليه السلام)) كه وارد مكه مىشود، در حالى كه عمامه اى زرد فام بر سر نهاده و كفش مخصوص پيامبر (صلى الله عليه وآله) را پوشيده و چوبدستى او را در دست گرفته و چندين بزغاله لاغر پيشاپيش خود مىبرد تا به خانه خدا برسد، اما هيچكس او را در آنجا نمىشناسد " (1) اگر چه سند اين روايت ضعيف است، اما بسيج دشمنان براى دستيابى به آن حضرت باعث مىشود كه حضرت زندگى خود را همچون دوران غيبت صغرى در
نهان نگه دارد. از اين جهت مىتوان محتواى اين گونه روايتها را قابل قبول دانست.
طبيعى به نظر مىرسد كه مراسم حج در سال ظهور، گرم و پر رونق باشد... از مجموعه روايتها چنين به نظر مىرسد كه در سال ظهور، وضع نابسامان و آشفته جهان و اوضاع سرزمين هاى اسلامى و بحران حجاز و اعلان وضعيت غير عادى در آن به سبب ورود ارتش سفيانى و... مراسم حج را بر حاكمان حجاز، طاقت فرسا و هراس انگيز جلوه مىدهد و بى گمان آنها شمار حجاج را به حداقل ممكن كاهش خواهند داد و نيروها و دستگاههاى امنيتى را در مكه و مدينه چندين برابر سالهاى عادى بسيج خواهند كرد ولى اين اقدامات، امت اسلامى را از توجه به مكه معظمه باز نمىدارد و مردم همچنان چشم به آن سامان دوخته و منتظر ظهور مهدى (عليه السلام) خواهند بود، در آن سال صدها هزار، بلكه ميليونها نفر از مسلمانان به منظور شركت در مراسم حج دليرانه به پا مىخيزند و با آنكه دولت هاى خود و دولت حجاز بر سر راهشان موانعى قرار مىدهند، اما تعداد بسيارى از آنان خود را به مكه مىرسانند.
در آن هنگام همه حاجيان با شور و شوق در پى يافتن پاسخ به يك سؤال از يكديگرند: شما از ظهور مهدى (عليه السلام) چه مىدانيد؟ البته طرح اين سؤال، خطرناك به نظر مىرسد، ا ز اين رو حجاج، آن را به صورت سرى و نهان، ميان خود مطرح و آخرين خبرها و شايعات پيرامون حضرت، و نيز آخرين اقدامات حكومت حجاز و ارتش سفيانى را، آهسته به اطلاع يكديگر مىرسانند.
روايت بعدى سيمايى از حالت مسلمانان و حجاج را هنگام پرداختن به ماجراى ظهور حضرت و جستجوى وى ترسيم مىنمايد، در نسخه خطى ابن حماد چنين آمده است (1):
از ابن مسعود روايت است كه: وقتى بازار تجارت كساد و راهها ناامن و فتنه‌ها زياد شود هفت تن از علماى مناطق مختلف كه با هر يك از آنان بيش از سيصد و اندى، دست بيعت داده اند، بدون قرار قبلى رهسپار مكه شوند و در آنجا با يكديگر ملاقات كرده و مىپرسند انگيزه آمدن شما به مكه چيست؟
مى‌گويند به جستجوى مردى آمده‌ايم كه اميد است اين فتنه ها بدست با كفايت او آرام گيرد و خداوند قسطنطنيه را بدست او آزاد نمايد. ما او را با نام خود و نام پدر و مادرش و با تمام ويژگيهايش مىشناسيم، اين عالمان بر اين هدف مشترك با يكديگر توافق و جستجوى آن حضرت را از مكه آغاز مىكنند... آنها از مردى كه ظاهرا ويژگى هاى حضرت را دارد مىپرسند آيا شما فلانى پسر فلان هستى؟ مىگويد: نه، من مردى از انصارم و از آنها جدا مىشود. اين گروه، اوصاف حضرت را براى اهل اطلاع بازگو مىكنند ولى به آنان گفته مىشود: مولى و صاحب شما كه در جستجويش هستيد اكنون رهسپار مدينه شده، در پى او به مدينه مىروند ولى حضرت به مكه بازگشته است، بدنبال او به مكه مىآيند، بار ديگر به سراغ همان مرد قبلى مىروند و مىپرسند آيا شما فلانى فرزند فلان هستيد و مادر شما فلانى دختر فلان است و اين نشانه ها را در خود داريد؟ ما شما را يك بار از دست داديم، اكنون دستتان را بدهيد تا با شما بيعت كنيم.
مىگويد: من صاحب الأمر شما نيستم من فلانى فرزند فلان انصارى ام، اما با من بيائيد تا شما را به صاحب و مولايتان راهنمائى كنم، آنگاه از ايشان جدا مىشود آنها بار ديگر او را در مدينه مىجويند ولى او بر عكس خواسته آنها به مكه رفته است از اين رو به مكه باز مىگردند و سرانجام حضرت را در كنار ركن كعبه مىيابند و خطاب به او مىگويند: گناه ما و خون هاى ما به گردن شماست، اگر دستتان را ندهيد كه با شما بيعت كنيم، ارتش سفيانى در تعقيب ماست و مردى حرام زاده بر آنها فرمانروائى دارد، آنگاه حضرت بين ركن (يكى از چهار گوشه كعبه) و مقام (مقام ابراهيم در مسجد الحرام) مىنشيند و دست خود را به آنان مىدهد و آنها با وى بيعت مىكنند. خداوند محبت او را در دل مردم مىافكند پس او با گروهى كه شيران روز و زاهدان شب‌اند حركت خود را آغاز مىكند " (1)
در سند و متن اين روايت نقاط ضعفى وجود دارد، از جمله آنكه به ماجراى آزادى قسطنطنيه اشاره شده كه طى چند قرن، مشكل سياسى، نظامى مسلمانان و كانون تهديد بخشى از دولت اسلامى بشمار مىرفت، تا آنكه سلطان محمد فاتح، حدود پانصد سال پيش آن را فتح كرد. البته مسلمانان از قول پيامبر (صلى الله عليه وآله) درباره آزادى قسطنطنيه، روايات بشارت دهنده اى نقل نموده‌اند كه صحت آنها نياز به تحقيق و بررسى دارد ولى آنچه به موضوع ما مربوط مىشود، رواياتى است كه به آزاد سازى قسطنطنيه بدست حضرت مهدى (عليه السلام) اشاره مىكند كه از جمله، همين روايت است.
بنابراين يا بايد بگوئيم فتح قسطنطنيه به دست حضرت مهدى (عليه السلام) از مطالبى ست كه راويان حديث در لابلاى روايات از خودشان اضافه كرده‌اند زيرا مىدانستند آن حضرت تمام مشكلات مسلمانان را حل و فصل مىنمايد و همانطور كه گفتيم مسأله قسطنطنيه قرنها مشكل بزرگ مسلمانان بود. و يا اينكه ممكن است مراد از قسطنطنيه، پايتخت روم در زمان ظهور حضرت باشد و در برخى روايات از آن به شهر بزرگ روم تعبير شده، همان شهرى كه طبق روايت، حضرت و يارانش آن را محاصره نموده و با تكبير آزاد مىكنند.
اما سرنوشت اين روايت هر چه باشد حتى اگر آن را ساختگى فرض كنيم، روايتى است متعلق به مؤلفى معروف كه حدود يكهزار و دويست سال قبل آن را نگاشته. چون تاريخ درگذشت ابن حماد سال 227 ه‍. ق است و روايت را از تابعين قبل از خود نقل كرده. بنابراين، اين روايت حداقل، حاكى از تصوير ذهنى راويان آن زمان نسبت به وضع سياسى كلى سال ظهور و رايج بودن اخبار و وقايع ظهور حضرت نزد مسلمانان و جستجوى آنها از علائم ظهور بوده است.
علاوه بر آن، محتواى بيشتر مطالب اين روايت يا در روايات ديگر آمده و يا نتيجه منطقى پيشامدهايى است كه در ديگر روايات بر آن تصريح شده است.
آمدن هفت نفر از علماء بزرگ به مكه در آن موقعيت، حاكى از شدت توجه مسلمانان نسبت به ظهور امام است. همچنين اعزام نمايندگان مردم به مكه جهت شرفيابى به حضور حضرت و نيز بيعت گرفتن هر يك از علماء از سيصد و سيزده نفر از مؤمنانى كه براى جانبازى در كنار آن امام اعلام آمادگى مىكنند، جملگى حكايت از شور و هيجان مردمى دارد كه مشتاقانه مىخواهند در زمره ياوران آن حضرت كه به تعداد رزمندگان جنگ بدر خواهد بود، قرار گيرند.
اما كناره گيرى چند باره حضرت از آن علماء خالى از ضعف نيست ولى شايد اشاره به مطلبى باشد كه در منابع شيعه و سنى آمده و آن اينكه بيعت حضرت با آنها از روى اكراه است. اين موضوع در حديثى كه از پيامبر و اهل بيت (عليهم السلام) نقل شده بدست ما رسيده. در همين رابطه يكى از اصحاب بزرگ امام صادق (عليه السلام) نسبت به اين بيعت توأم با اكراه ترديدى به خود راه مىدهد. اما امام صادق (عليه السلام) معنى اكراه را توضيح مىدهد و مىگويد كه منظور از اكراه اجبار نيست، آنگاه دل او آرام مىگيرد.
آنچه در اين روايت گذشت، تصويرى از اوضاع روانى مسلمانان و انتظار شديد آنان نسبت به ظهور حضرت مهدى (عليه السلام) بود... اما عملكرد امام (عليه السلام) در مكه و بيعت يارانش با او، در روايات ديگر به شيوه ديگرى بيان شده كه با آنچه در اين روايت آمده متفاوت است.
اجتماع ياران حضرت (عليه السلام) در اينجا لازم است به چند نكته پيرامون اصحاب حضرت توجه كنيم.
1 - شمار اصحاب امام زمان (عج) كه در منابع شيعه و سنى بدان اشاره شده به عدد ياران پيامبر خدا (صلى الله عليه وآله) در جنگ بدر يعنى سيصد و سيزده نفر است، اين امر نشانه شباهت فراوان روزهاى تولد اسلام به رهبرى پيامبر اكرم (صلى الله عليه وآله) و تجديد حيات
آن توسط حضرت مهدى (عليه السلام) است. در روايت آمده كه اصحاب حضرت به آزمايش‌هائى آزموده مىشوند كه ياران پيامبران الهى گذشته بدان آزموده شدند.
در اين زمينه امام صادق (عليه السلام) فرمود:
" ياران موسى به آب نهرى آزمايش شدند. همان آزمايشى كه در قرآن به آن اشاره شده " إن الله مبتليكم بنهر " (يعنى البته خداوند شما را به نهر آبى آزمايش خواهد كرد) ياران قائم نيز در معرض چنين آزمايشى قرار خواهند گرفت " (1) 2 - مراد از اين اصحاب در روايت، اصحاب خاص امام (عليه السلام) و برگزيدگان آنان و فرمانروايان جهان نوينى است كه حضرت رهبرى آن را به عهده مىگيرد ولى تنها آنها نيستند كه ياوران حضرتند، بلكه در روايت آمده است كه شمار لشكريان امام زمان (عج) كه از مكه خارج مىشوند ده هزار يا بيشتر است و لشكرى كه حضرت به همراه آن وارد عراق مىگردد و سپس قدس را آزاد مىسازد به صدها هزار تن مىرسد همه آنها اصحاب و ياران حضرتند. در آن زمان ميليونها نفر از مردم جهان مخلصانه به او ارادت مىورزند.
3 - ياران حضرت از تمام سرزمين هاى جهان اسلام و از دورترين كرانه‌هاى گيتى گردهم مىآيند. در ميان آنان افراد شايسته اى از مصر و مؤمنانى حقيقى از شام و بزرگانى از عراق و به بيان روايات گنج‌هايى گرانبها از طالقان و قم وجود دارند.
ابن عربى در كتاب فتوحات مكيه گفته است: " آنها (ياران) از عجمند و عرب در ميان آنها نيست اما جز به زبان عربى سخن نمى‌گويند " اما روايات بسيارى از جمله اين روايت مشهور مىگويد: " در ميان ياران مهدى افراد شايسته اى از مصر و مؤمنانى واقعى از شام و بزرگانى از عراق وجود دارند " (2)
شبيه اين روايت در نسخه خطى ابن حماد ص 95 و ديگر منابع موجود است و نشان مىدهد شمارى از افراد عرب در ميان ياران آن حضرتند، بر اساس روايات، نه تنها جمع زيادى غير عرب (عجم) در ميان آنها است بلكه بخش مهمى از ارتش حضرت مهدى (عليه السلام) از ايرانيان تشكيل مىگردد.
4 - تعدادى از روايات مىگويند: در ميان اصحاب حضرت پنجاه زن وجود دارد (1) و طبق روايتى، سيزده زن مسئوليت مداواى مجروحان را بر عهده دارند.
اين موضوع، جايگاه و نقش بزرگ زنان را در اسلام و تمدن آن نشان مىدهد كه حضرت در عصر خود عملى مىسازد. اين جايگاه واقع بينانه هم به دور از رفتار جاهلى ست كه متأسفانه هنوز در برخورد با زنان در كشورهاى ما به چشم مىخورد و هم به دور از هرگونه تحقير و ابتذالى است كه زنان در تمدن غرب گرفتار آنند.
5 - برخى روايات حاكى از آن است كه بيشتر ياران حضرت را جوانان تشكيل مىدهند بلكه طبق بعضى روايات، ميانسالان در بين آنها بسيار اندك‌اند، همچون نمك در توشه مسافر. به روايتى كه از امير مؤمنان (عليه السلام) وارد شده توجه كنيد:
" ياران مهدى جوانند و ميانسال در بين آنها نيست مگر به قدر سرمه چشم و نمك همراه مسافر و ناچيزترين توشه مسافر، نمك است " (2) 6 - در منابع شيعه و سنى در ستايش و شأن والاى اصحاب حضرت و كرامت هايشان روايات زيادى وارد شده و آمده است كه حضرت مهدى (عليه السلام) با خود نوشته اى دارد كه تعداد ياران و نام و صفات آنها در آن ثبت شده و زمين زير پايشان پيموده مىشود و هر كار دشوارى برايشان آسان مىگردد. آنها لشكر خشم خدا و
برخوردار از شجاعت و قدرتى فوق العاده‌اند، و خداى سبحان در قرآن وعده فرموده كه آنها را بر يهود مسلط سازد:
" بعثنا عليكم عبادا لنا أولى بأس شديد " (1) (برخى از بندگان خود را كه سخت جنگجويند بر شما برانگيزيم) آنها همان امت معدودى هستند كه در قرآن از آن ياد شده است:
" اگر عذاب را تا مدت اندكى (تا امة معدودة) از آنان تأخير بيندازيم خواهند گفت چه چيز آن را بازمىدارد؟ آگاه باشيد روزى كه (عذاب) به آنها برسد از آنان باز داشته نمىشود و آنچه را كه مسخره مىكردند آنان را خواهد گرفت " (2) آنها برگزيدگان امت و در كنار عترت نيكوكردار و همان فقيهان و داوران و فرمانروايانند. خداوند دلهايشان را به يكديگر چنان مأنوس گرداند كه نه از كسى بترسند و نه از پيوستن كسى به جمعشان خوشحال گردند. يعنى افزايش مردم در اطراف آنان بر انس و ايمانشان نمىافزايد. آنها در هر كجاى عالم كه باشند حضرت مهدى (عليه السلام) را مىبينند، و با وى سخن مىگويند در حالى كه حضرت در جايگاه خود بسر مىبرد. هر يك از آن ياران نيروى چهل يا سيصد مرد را دارا خواهد بود.
در روايات آمده است كه آنان از اصحاب تمام انبياء برترند.
ابو بصير چنين نقل مىكند كه:
" امام باقر (عليه السلام) فرمود: روزى اصحاب، نزد پيامبر (صلى الله عليه وآله) بودند. آن حضرت عرض كرد: پروردگارا برادران مرا به من بنمايان. اصحاب پرسيدند: يا رسول الله! آيا ما برادران شما نيستيم؟ حضرت فرمود: خير، شما اصحاب من هستيد. برادران من گروهى هستند كه در آخر الزمان مىآيند و به من ايمان مىآورند، در
حالى كه مرا نديده‌اند. خداوند آنها را با اسم هايشان و اسم پدرانشان به من معرفى كرده است قبل از آنكه از پشت پدر و رحم مادرانشان زاده شوند. آنها در پاسدارى و حفاظت از دين خود دقيق و حساسند. گويا در تاريكى شب مىخواهند دست بر شاخه اى پر تيغ بكشند و يا گلوله اى از آتش در دست گيرند. آنها مشعل هاى هدايتند. خداوند آنان را از هر فتنه و گمراهى حفظ مىنمايد " (1).
در صحيح مسلم نيشابورى ج 1 ص 150 آمده است:
" پيامبر (صلى الله عليه وآله) فرمود: دوست داشتم برادرانمان را مىديديم! عرض كردند: يا رسول الله! آيا ما برادران شما نيستيم؟ فرمود: شما اصحاب من هستيد. برادران ما كسانى هستند كه هنوز نيامده‌اند.
پرسيدند: چگونه مىشناسيد كسانى از امت خود را كه هنوز نيامده‌اند؟ فرمود: آيا چنانچه كسى اسب سفيدى در ميان اسبان سياه داشته باشد، آن را نمىشناسند؟! عرض كردند: چرا يا رسول الله! فرمود:
برادران من خواهند آمد با روى سپيد و نورانى شده از وضو و من كنار آنها در پيش حوض (كوثر) خواهم بود... " روايات فراوانى در فضائل و كرامات اصحاب حضرت وارد شده است. بنابر گفته برخى از آنها، اصحاب كهف دوباره برانگيخته شده و در زمره ياران حضرت قرار مىگيرند و خضر و الياس (عليه السلام) نيز از جمله ياوران او خواهند بود. حتى بعضى روايات بيانگر آن است كه جمعى از مردگان نيز به فرمان خداى سبحان زنده مىشوند و به ياران حضرت مهدى (عليه السلام) مىپيوندند.
7 - از روايات فهميده مىشود كه ياران مهدى (عليه السلام) نزديك ظهور آن بزرگوار سه گروه خواهند بود: گروهى كه همراه حضرت وارد مكه مىشوند يا پيش از گروه هاى ديگر به مكه مىرسند. و گروهى بوسيله ابر يا هوا نزد او مىروند، و گروهى در حالى كه شب در خانه ها و در شهر و ديار خود بسر مىبرند، ناگاه خود را در مكه
مىبينند. امام باقر (عليه السلام) فرمود:
" صاحب الامر را غيبتى است در برخى از اين صخره‌ها و امام به ناحيه ذى طوى (كه از دره‌هاى ورودى شهر مكه است) اشاره كرد. سپس افزود: دو شب قبل از خروجش، غلام خود را مىفرستد تا با برخى از اصحابش ملاقات كند از آنان مىپرسد شما در اينجا چند نفريد؟ پاسخ مىدهند چهل نفر، مىگويد: اگر شما صاحب خود را ببينيد چه خواهيد كرد؟ مىگويند: به خدا سوگند اگر در كوهها منزل و مأوى گزيند با او خواهيم رفت، آنگاه شب بعد نزد آنان آمده و به آنها مىگويد ده تن از بزرگان و برگزيدگان خود را انتخاب نمائيد. آنان نيز چنين كنند، آنگاه آنها را با خود مىبرد تا به صاحبشان برساند.
او فردا شب را كه شب موعود است به آنها وعده مىدهد " (1) ظاهرا مقصود از غيبت او در اين روايت، غيبت دوره كوتاهى است كه قبل از ظهور واقع مىشود و مراد از اين ياران غير از مؤمنانى ست كه همراه حضرت‌اند و يا با او در ارتباطند و همچنين غير از دوازده نفرى است كه هر يك به اتفاق مىگويند امام را ديده‌اند ولى مردم آنها را تكذيب مىكنند. بلكه اين ها شايستگان و نيكانى‌اند كه در جستجوى ديدار حضرتند مانند آن هفت عالمى كه ماجرايشان بيان شد.
از امام صادق (عليه السلام) منقول است كه فرمود:
" قائم مىآيد، با چهل و پنج مرد، از نه منطقه، از منطقه اى يك مرد و از منطقه اى دو مرد و از منطقه اى ديگر سه و از ناحيه اى چهار و از منطقه اى پنج و از نقطه ديگر شش و از منطقه اى هفت و از جايى ديگر هشت و از منطقه اى هم نه تن، تا عدد يارانش كامل گردد. " (2) يعنى ورود آن حضرت با ياران از مقدمات ظهور است يا آنكه حضرت با اين گروه وارد مكه مىگردد و بعيد نيست دو دسته اى كه در دو روايت گذشته آمد يك
دسته بيشتر نباشد كه قبل از ساير ياران حضرت مهدى (عليه السلام) به مكه مىرسند.
به نظر مىرسد آن دسته از ياران حضرت كه ناگهان از بسترشان ناپديد شده و به قدرت خداى سبحان از شهر و ديار خود در يك چشم بهم زدن به مكه منتقل مىشوند، مقامشان برتر و بالاتر از افرادى است كه قبل از آنها به مكه وارد شده‌اند و اما آن گروه كه روز هنگام بوسيله ابر رهسپار مكه مىشوند، چنان كه در روايات آمده بود و با نام و نام پدرشان شناخته شده‌اند، به اين معنا است كه آنها به صورت طبيعى وارد مكه مىشوند و توجه مردم را برنمىانگيزند. اين افراد بطور كلى برترين و با فضيلت‌ترين ياران حضرت‌اند و بعيد نيست كه آنان همان مؤمنان واقعى باشند كه با حضرت زندگى مىكنند و يا در سراسر نقاط جهان كارهاى آن بزرگوار را انجام مىدهند و زمان ظهور را بطور دقيق مىشناسند و در وقت مقرر حضور مىيابند.
در اين مورد امام صادق (عليه السلام) مىفرمايد:
" ياران صاحب الأمر براى او محفوظند، حتى اگر تمام مردم از دنيا بروند، خداوند ياران مهدى را خواهد آورد و خداى سبحان اين آيه را در شأن آنها فرمود: اگر اينان (كفار قريش) بدين امور كفر بورزند بى ترديد ما گروهى را گمارده‌ايم كه هرگز بدان كافر نباشند " (1) و نيز در حقشان فرمود: " به زودى خداوند گروهى را خواهد آورد كه آنها را دوست دارد و آنها نيز دوستدار وى هستند، آنان نسبت به مؤمنان متواضع و در مقابل كافران سرسخت‌اند " (2) امام باقر (عليه السلام) فرمود:
"... گروهى از آنان شبانگاه از بسترشان ناپديد شده و بامدادان در مكه بسر برند و گروهى روز هنگام در حال حركت در ابرها ديده شوند. با نام خود و نام پدر و خصوصيات نسب شان شناخته شوند. پرسيدم
فدايت شوم كدام دسته از نظر ايمان برتر و بالاترند؟ فرمود: آن گروه كه به هنگام روز در ابر حركت كنند " (1) معناى حركت در ابر اين است كه خداوند متعال آنان را به طريق معجزه آسا توسط ابرها به مكه مىرساند، چنان كه احتمال دارد مانند ساير مسافران با هواپيما و گذرنامه كه نام شخص و نام پدر، در آن ثبت مىشود رهسپار آن ديار شوند، اما روايت از آن به حركت در ابر تعبير كرده، چون در آن زمان هواپيما وجود نداشته است.
شايد ملاك برترى اين گروه بر گروهى كه شبانه از بسترشان ناپديد مىگردند، آن است كه اينها همان مؤمنان واقعى‌اند كه با حضرت همكارى دارند و يا امام (عليه السلام) قبل از ديگران در آن برهه با اين گروه ارتباط برقرار كرده و به انجام كارهائى مأمورشان ساخته. در حالى كه گروه ديگر، آن شب را در منزل خود بسر مىبرند و چه بسا نمىدانند كه در پيشگاه خداوند از ياران امام مهدى (عليه السلام) محسوب مىشوند! ولى به سبب ميزان تقوا، خرد و آگاهى شان، شايستگى احراز چنين مقام والايى را پيدا مىكنند و خداى سبحان آنان را انتخاب و شبانه به مكه مكرمه منتقل و شرفياب محضر مقدس مهدى (عليه السلام) مىشوند.
در پاره اى از روايات آمده كه آنها در حالى كه بر بام خانه هاى خود خوابيده‌اند، ناگهان ناپديد مىشوند و خداوند آنان را در آن لحظه به مكه انتقال مىدهد، از اين مطلب مىتوان پى برد كه ظهور حضرت در فصل تابستان و يا حد فاصل بين تابستان و پائيز واقع مىشود چنان كه اشاره خواهيم كرد، و نيز مىتوان فهميد كه شمارى از اين گروه، از مردم مناطق گرمسيرند كه بر بام و يا حياط خانه‌هاى خود مىخوابند.
در روايت آمده كه زمان گردهمائى آنان در مكه، شب جمعه و شب نهم محرم است. امام صادق (عليه السلام) در اين باره مىفرمايد:
" خداوند سبحان آنان را در شب جمعه گرد هم آورد و صبح جمعه جملگى در مسجد الحرام با آن حضرت دست بيعت و وفادارى دهند و هيچيك از آنان سرپيچى نكنند " (1) اين مطلب با آنچه در منابع روائى شيعه و سنى آمده هماهنگى دارد، كه خداوند متعال در يك شب، قيام آن حضرت را سر و سامان مىدهد. پيامبر (صلى الله عليه وآله) فرمود:
" مهدى از خاندان ما اهل بيت است و خداوند قيام وى را در يك شب سامان مىبخشد ".
و در روايتى ديگر آمده است كه:
" خداوند قيام او را در شبى سامان مىدهد " (2) گرد آمدن ياران مهدى (عليه السلام) از جمله الطاف خداوند، در سامان دادن به قيام ولى خود است. اين روايت همچنين با روايات متعددى كه آغاز ظهور حضرت را غروب روز جمعه نهم محرم و سپس روز شنبه دهم محرم تعيين مىكند هماهنگ است.
يك حركت آزمايشى و شهادت نفس زكيه بر اساس روايات، هنگام ظهور، نيروهائى فعال و تأثيرگذار در شهر مكه حضور دارند. روند طبيعى اوضاع نقش اين نيروها را به شكل زير ترسيم مىكند:
الف: حكومت حجاز، اين حكومت با وجود ضعف درونى، نيروهاى خود را جهت روياروئى با ظهور احتمالى حضرت بسيج مىكند، ظهورى كه مسلمانان چشم انتظار آن از مكه هستند و فعاليت هاى خود را بدين جهت در مراسم حج افزايش مىدهند.
ب: شبكه‌هاى امنيتى ابرقدرتها، اين شبكه‌ها كه در راستاى پشتيبانى از حكومت حجاز و نيروهاى سفيانى و يا به شكل مستقل فعاليت مىكنند و اوضاع حجاز، بويژه مكه را زير نظر دارند.
ج: نيروهاى امنيتى سفيانى، اين نيروها در تعقيب فرارى مدينه از چنگال خود بوده و پيوسته اوضاع را جهت ورود لشكر سفيانى در موقعيت مناسب، زير نظر دارند تا هرگونه قيام و نهضت امام مهدى (عليه السلام) را از مكه، سركوب نمايند.
از سوى ديگر در برابر اين تحركات، يمنى ها نيز بايد در مكه و حجاز داراى نقشى باشند. بويژه از اين رو كه حكومت زمينه ساز آنها، چند ماه قبل از ظهور، تأسيس مىشود، همچنانكه ياران ايرانى امام (عليه السلام) نيز در مكه بايد حاضر باشند، بلكه خود حضرت نيز بايد داراى يارانى از ميان مردم حجاز و مكه و حتى نيروهاى رژيم حجاز باشد.
در چنين فضاى موافق و مخالفى، امام مهدى ارواحنا فداه، برنامه نهضت خويش را از حرم شريف اعلان و بر شهر مكه استيلا پيدا مىكند. البته طبيعى است كه روايات جزئيات اين برنامه را بيان نكنند. مگر آن مقدار كه در پيروزى انقلاب مقدس، سودمند و مؤثر باشد و آسيبى به آن وارد نياورد.
بارزترين حادثه اى كه روايات بيان مىكنند اين است كه حضرت در 24 يا 23 ذى حجه يعنى پانزده شب پيش از ظهور خويش جوانى از ياران و خويشاوندانش را جهت ايراد بيانيه خود به اهل مكه اعزام مىدارد، اما به مجرد اينكه جوان مذكور بعد از نماز پيام حضرت و يا فرازهايى از آن را براى مردم مىخواند، به او حمله‌ور شده و به طرز وحشيانه اى وى را در داخل مسجد الحرام بين ركن و مقام به قتل مىرسانند. اين شهادت فجيع بر آسمان و زمين اثر مىگذارد.
حادثه مذكور حركتى مقدماتى و آزمايشى است كه فايده هاى فراوان دارد. از
جمله اينكه چهره درنده خوى حكام حجاز و نيروهاى كافر حامى وى را براى مسلمانان آشكار مىسازد و زمينه را براى نهضت حضرت مهدى (عليه السلام) كه بيش از دو هفته بعد آغاز خواهد شد، فراهم مىسازد. در اثر اين جنايت وحشيانه و شتابزده، پشيمانى و ضعف بر تمام تشكيلات حكومتى آن سامان، سايه مىافكند.
ماجراى شهادت اين جوان نيك سرشت در مكه، در احاديث متعدد شيعه و سنى و بيشتر در منابع شيعه مطرح شده و از او بعنوان " جوان " يا " نفس زكيه " ياد شده و برخى روايات نام وى را محمد بن حسن ذكر كرده‌اند، از امير مؤمنان (عليه السلام) روايت است كه فرمود:
" آيا نمىخواهيد شما را خبر دهم از آخرين فرمانرواى حكومت خاندان فلان؟ گفتيم: چرا اى امير مؤمنان. فرمود: كشته شدن بيگناهى در سرزمين حرم توسط قومى از قريش. سوگند به خدائى كه دانه را مىشكافد و جان ها را مىآفريند بعد از اين واقعه بجز پانزده شب، حكومتى براى آنان باقى نماند، پرسيديم: آيا پيش از اين حادثه يا بعد از آن اتفاقى رخ مىدهد؟ فرمود: در ماه رمضان صيحه آسمانى كه شخص بيدار را به وحشت افكند و خوابيده را بيدار سازد و دختران را از پشت پرده بيرون آورد. " (1) از آنجا كه معناى جمله " قومى از قريش " نامفهوم است، به نظر مىرسد كه در اين عبارت، خطائى صورت گرفته باشد. در روايتى طولانى كه ابوبصير از امام صادق (عليه السلام) نقل كرده چنين آمده است:
" قائم به ياران خود فرمايد: اى قوم! اهل مكه مرا نمىخواهند، ولى من شخصى را به سوى آنان مىفرستم تا آنگونه كه شايسته است بر آنها حجت را تمام كند. از اين رو حضرت يكى از ياران خود را فراخوانده و مىگويد به مكه برو و اين پيام را به مردم برسان و بگو: اى مردم مكه، من پيام آور فلانى براى شمايم، كه چنين مىگويد: ما اهل بيت رحمت، كانون رسالت و خلافت الهى و سلاله محمد (صلى الله عليه وآله) و از تبار
انبيائيم، از آن زمان كه پيامبر ما رحلت كرد تا امروز در حق ما ظلم شد و بر ما ستمها رفت و حقوق مسلم ما پايمال گرديد، اينك ما از شما يارى مىخواهيم پس ما را يارى كنيد. وقتى جوان اين سخنان را ابلاغ كند، بر او هجوم آورند و او را در مسجد الحرام، ميان ركن و مقام به شهادت رسانند، او همان " نفس زكيه " است، چون اين خبر به اطلاع امام رسد به ياران خود فرمايد: نگفتم به شما كه اهل مكه ما را نمىخواهند؟
ياران حضرت در كنار او باقى بمانند تا آن حضرت ظهور نمايد و از كوه طوى با سيصد و سيزده نفر به تعداد رزمندگان جنگ بدر، فرود آيد و به مسجد الحرام وارد شده و در مقام ابراهيم چهار ركعت نماز گزارد. آنگاه به حجر الاسود تكيه دهد و پس از حمد و ستايش خدا و ياد پيامبر و درود بر او، سخنانى بيان كند كه كسى مانند آن نگفته باشد " (1).
طوى نام يكى از كوههاى مكه و از ورودى هاى شهر است و آنچه درباره نفس زكيه در اين روايت آمده، صحيح است. اما آنچه در بيان چگونگى ظهور حضرت بهتر به نظر مىرسد اين است كه آن بزرگوار و يارانش يك يك وارد مسجد الحرام مىشوند، چنان كه خواهيم گفت.
ابن حماد تعدادى روايت درباره نفس زكيه‌اى كه در مدينه و نفس زكيه‌اى كه در مكه به شهادت مىرسند آورده است. (2) از جمله مىگويد:
" مهدى خروج نكند مگر آنكه نفس زكيه كشته شود و چون او به شهادت رسيد، اهل آسمان و زمين بر قاتلان او غضبناك شوند، آنگاه مردم نزد مهدى درآيند و همچون بردن عروس با شور و نشاط گرداگرد او جمع شوند، او زمين را پر از عدل و داد گرداند. زمين رويش خود را فزونى بخشد و آسمان از بارش دريغ نورزد و امت من در سايه ولايت او به شكلى بى سابقه غرق در نعمتهاى الهى گردند " (3).
و در روايتى ديگر از قول عمار بن ياسر آمده است:
" چون نفس زكيه و برادرش بى دليل در مكه كشته شوند، منادى از آسمان ندا برآورد كه: فرمانرواى شما فلانى است. او مهدى (عليه السلام) است كه روى زمين را پر از حق و عدل سازد " (1) * *
وقل جاء الحق وزهق الباطل إن الباطل كان زهوقا بگو حق آمد و باطل نابود شد، همانا باطل نابود شدنى است (1) روايات، در كيفيت آغاز نهضت ظهور و زمان آن، اندكى با هم تفاوت دارند ولى به نظر مىرسد كه حضرت ابتدا در ميان سيصد و سيزده صحابى خاص خود ظاهر مىشود، آنگاه در غروب نهم محرم، ياران حضرت يك يك وارد مسجد الحرام شده و نهضت مقدس امام (عليه السلام) بعد از نماز عشاء با سخنان او براى اهل مكه آغاز مىگردد. سپس در همان شب، ياران و ساير هواداران حضرت بر حرم و شهر مكه مسلط مىشوند... روز بعد يعنى روز دهم محرم حضرت پيام خود را به جهانيان ابلاغ و هر كس به زبان خود پيام او را دريافت مىنمايد.
امام در مكه باقى مىماند تا حادثه فرو رفتن لشكر سفيانى در زمين اتفاق افتد.
آنگاه حضرت با سپاهى مركب از ده هزار نفر يا كمى بيشتر، رهسپار مدينه مىگردد.
شايان توجه است كه روايات، آغاز نهضت امام (عليه السلام) از مكه را با واژه هاى " ظهور، خروج و قيام " بيان كرده‌اند و به نظر مىرسد كه اين واژه ها داراى يك محتوا باشند
ولى برخى روايات بين ظهور و خروج فرق مىگذارند. و نهضت امام (عليه السلام) در مكه را " ظهور " و حركت وى از آنجا به سوى مدينه را " خروج " مىنامند و يادآور مىشوند كه ظهور امام (عليه السلام) در مكه با حضور ياران خاص او انجام مىپذيرد، در حالى كه خروج وى از مكه به سوى مدينه زمانى رخ مىدهد كه تعداد ياران حضرت به ده هزار تن برسد و لشكر سفيانى در زمين فرو رود، از عبد العظيم حسنى (رضوان الله عليه) نقل شده كه مىگويد:
" به امام جواد (عليه السلام) عرض كردم: اميدوارم شما همان قائم اهل بيت محمد (صلى الله عليه وآله) باشيد كه زمين را از عدل و داد پر مىكند همانگونه كه مملو از ظلم و بيداد شده باشد، فرمود: ما اهل بيت پيامبر (صلى الله عليه وآله) جملگى قائم به امر خدا و هدايت گر به دين او هستيم، اما من آن قائمى نيستم كه خداوند بوسيله او زمين را از لوث وجود كفار و منكرين پاك و سراسر گيتى را از عدل و داد سرشار گرداند، او كسى است كه ولادتش از مردم مخفى و شخص او از ديده ها پنهان و جارى كردن نامش بر زبان حرام است، او همنام رسول الله (صلى الله عليه وآله) و هم كنيه اوست، زمين زير پايش پيموده و هر كار دشوارى برايش آسان گردد... ياران او به عدد اصحاب بدر سيصد و سيزده تن و از دورترين نقاط جهان گرد او جمع شوند و به اين ماجرا اشاره دارد آيه قرآن كه مىفرمايد: (هر جا كه باشيد خداوند همه شما را گردهم آورد. او بر هر چيز تواناست (1)) چون اين تعداد از مردم زمين گرد او جمع شوند، ظهور نمايد و چون شمار يارانش به ده هزار رسد به اذن خدا خروج كند و پيوسته دشمنان خدا را به هلاكت رساند تا خشنودى او حاصل گردد. عبد العظيم مىگويد: پرسيدم: اى سرور من چگونه امام قائم از خشنودى خداوند آگاه گردد؟ فرمود: با قرار دادن رحمت و مهربانى در دل او. " (2) همچنين اعمش از ابو وائل روايت كرده كه امير مؤمنان (عليه السلام) به فرزندش حسين (عليه السلام) نگاه كرد و فرمود:
" اين فرزند من سرور و سالار است، چنان كه پيامبر (صلى الله عليه وآله) او را سيد و سالار ناميد. خداوند به زودى از سلاله وى مردى به جهان بياورد همنام پيامبرتان كه در صورت و سيرت چون او باشد، وقتى خروج كند كه مردم به خواب غفلت فرو رفته و حق و حقيقت مرده و ظلم و بيداد آشكار شده باشد، به خدا اگر خروج نكند، گردن او را نيز مىزنند، با ظهور و قيام وى اهل آسمان و ساكنانش شادمان شوند و زمين از عدالت سرشار گردد، همانگونه كه قبل از آن از ستم و جور پر شده باشد " (1) جمله حضرت كه " اگر خروج نكند گردنش را مىزنند " نشانگر اين است كه دستگاه هاى امنيتى دشمنان اندكى قبل از ظهور از ماجرا آگاه شده و چه بسا به نقشه حضرت پى ببرند. از همين رو اگر امام خروج و قيام نكند مرگ او را تهديد خواهد كرد.
ابراهيم جريرى از پدرش روايت كرده كه گفت:
" نفس زكيه جوانى است از خاندان محمد (صلى الله عليه وآله) نامش محمد بن حسن كه بى جرم و بى گناه كشته شود.
چون او را بكشند هيچ عذر و بهانه اى براى آنان در آسمان و زمين باقى نماند، در اين هنگام خداوند قائم آل محمد را در ميان گروهى اندك و ناشناخته و به ظاهر ضعيف و ناتوان برانگيزد، وقتى خروج كنند، مردم برايشان اشك ريزند، زيرا يقين دارند كه جملگى به زودى دستگير خواهند شد، اما خداوند شرق و غرب جهان را به روى آنها بگشايد، آگاه باشيد كه آنان مؤمنان حقيقى‌اند و بدانيد كه (همراهى آنان) بهترين جهاد، در آخر الزمان است " (2) از اين روايت مىتوان فهميد كه حضرت در آغاز كار با تعداد اندكى از ياران ظهور مىكند به شكلى كه مردم به حال آنان مىگريند و تصور مىكنند كه به زودى دستگير و كشته مىشوند.
از امام باقر (عليه السلام) نقل شده كه فرمود:
" همانا قائم از راه كوه ذى طوى با سيصد و سيزده مرد به عدد رزمندگان جنگ بدر فرود آيد تا اينكه به حجر الاسود تكيه داده و پرچم پيروزى را برافرازد، على بن حمزه گفت: اين مطلب را به امام كاظم (عليه السلام) عرض كردم، امام فرمود: همراه با منشورى آماده اجرا " (1) منظور روايت، اين نيست كه امام (عليه السلام) با يارانش قبل از ورود به مسجد الحرام در ذى طوى ظهور مىكند بلكه منظور اين است كه آمدن امام (عليه السلام) و اصحابش به مكه از راه ذى طوى و يا آغاز حركت آنان به مسجد از آنجا صورت مىگيرد و منظور از پرچم پيروزى، پرچم پيامبر (صلى الله عليه وآله) است كه طبق روايات نزد حضرت است، پرچمى كه بعد از جنگ جمل گشوده نشده تا آنكه حضرت آن را به اهتزاز درآورد. بر اساس روايات، ميراث پيامبر (صلى الله عليه وآله) و پيامبران ديگر نيز همراه آن حضرت است.
معناى عبارت " منشورى آماده اجرا " كه در حاشيه روايت آمده اين است كه حضرت دستور العملى لازم الاجرا براى مردم بيرون مىآورد. شايد اين دستور العمل، همان عهدنامه معروف باشد كه با بيان پيامبر (صلى الله عليه وآله) و خط امير مؤمنان (عليه السلام) براى امام زمان (عج) به نگارش درآمده است، چنان كه روايت در همان منبع بدان اشاره مىكند.
در روايتى ديگر امام زين العابدين (عليه السلام) فرمود:
" مهدى از گردنه كوه طوى با سيصد و سيزده مرد به عدد رزمندگان جنگ بدر، فرود آيد تا وارد مسجد الحرام شود. در مقام ابراهيم چهار ركعت نماز گزارد و به حجر الاسود تكيه زند و پس از حمد و ثناى خدا و ياد پيامبر (صلى الله عليه وآله) و درود بر او، سخنانى گويد كه هيچ يك از مردم، چنان سخنى نگفته باشد. نخستين كسانى كه با او دست بيعت دهند جبرئيل و ميكائيل (عليهما السلام) باشند. " (2) البته روايات، فرازهايى از خطبه يا نخستين پيام حضرت را كه براى اهل مكه ايراد مىفرمايد و نيز دومين پيامى كه براى مسلمانان جهان ابلاغ مىكند، آورده‌اند.
از آن جمله در نسخه خطى ابن حماد از امام باقر (عليه السلام) نقل شده كه فرمود:
" مهدى هنگام نماز عشاء ظهور كند، در حالى كه پرچم رسول الله (صلى الله عليه وآله) و پيراهن و شمشير او را با خود دارد و داراى نشانه ها (ى مخصوص) و نور و بيان است. وقتى نماز عشاء را بجاى آورد، با صداى رسا فرمايد: اى مردم خدا را به ياد شما مىآورم و موقعيت تان را در پيشگاه خدا خاطرنشان مىسازم، او حجت خود را برگزيد و پيامبران را برانگيخت و كتاب آسمانى فرو فرستاد. و شما را فرمان داد كه چيزى را شريك او قرار ندهيد و اطاعت خدا و رسول او كنيد و زنده كنيد آنچه را كه قرآن زنده كرده و بميرانيد آنچه را كه قرآن ميرانده است (ترك كنيد آنچه را كه قرآن نهى كرده است) طرفدار راستى و هدايت و پشتيبان تقوا باشيد.
زيرا نابودى و زوال دنيا نزديك شده و اعلان وداع نموده است. من شما را به خدا و رسول و عمل به كتاب خدا و ترك باطل و احياء سنت الهى دعوت مىكنم. سپس حضرت به همراه سيصد و سيزده مرد به شمار ياران بدر ظهور خود را علنى كند. يارانى همچون ابرهاى پائيزى، زاهدان شب و شيران روزند و بدون قرار قبلى گردهم آيند. خداوند سرزمين حجاز را براى مهدى (عج) بگشايد، و هر كس از بنى هاشم را كه در زندان بسر برد آزاد سازد. آنگاه درفش‌هاى سياه در كوفه فرود آيند و گروهى را جهت بيعت به سوى مهدى (عليه السلام) گسيل دارند. حضرت لشكريان خود را به سراسر جهان اعزام كند تا ظلم و ظالم از ميان برود و شهرها به عدالت و درستكارى درآيند. " (1) تعبير " ابرهاى پائيزى " براى اين است كه ابرهاى پائيزى در آسمان پراكنده شده و سپس به هم متصل مىگردند. تشبيه ياران مهدى به ابرهاى پاييزى نخستين بار توسط امير مؤمنان (عليه السلام) به كار رفته است (2). شايد اين تعبير را حضرت امير (عليه السلام) از پيامبر (صلى الله عليه وآله) اقتباس كرده باشد و احتمال دارد ظهور مهدى (عليه السلام) و گرد آمدن يارانش در مكه چنان كه قبلا اشاره كرديم در فصل پائيز و يا آخر تابستان واقع شود.
ابو خالد كابلى مىگويد: امام باقر (عليه السلام) فرمود:
" سوگند به خدا گويا قائم را مىبينم در حالى كه به حجر الاسود تكيه داده و حق خويش را با سوگند خدا ياد مىكند و مىگويد:
اى مردم: هر كس درباره خدا با من بحث و مناقشه كند، من نزديك‌ترين مردم نسبت به خدا هستم.
اى مردم: هر كس درباره آدم با من بحث و مناقشه كند، من نزديك‌ترين مردم نسبت به آدم هستم.
اى مردم: هر كس درباره نوح با من بحث و مناقشه كند، من نزديك‌ترين مردم نسبت به نوح هستم.
اى مردم: هر كس درباره ابراهيم با من بحث و مناقشه كند، من نزديك‌ترين مردم نسبت به ابراهيم هستم.
اى مردم: هر كس درباره موسى با من بحث و مناقشه كند، من نزديك‌ترين مردم نسبت به موسى هستم.
اى مردم: هر كس درباره عيسى با من بحث و مناقشه كند، من نزديك‌ترين مردم نسبت به عيسى هستم.
اى مردم: هر كس درباره محمد با من بحث و مناقشه كند، من نزديك‌ترين مردم نسبت به محمد هستم.
اى مردم: هر كس درباره كتاب خدا با من به بحث و مناقشه بپردازد، من آگاه‌ترين مردم به كتاب خدا هستم، آنگاه به مقام ابراهيم رفته و دو ركعت نماز گزارد " (1) در بعضى روايات، علاوه بر مطالب فوق عبارت هاى ديگرى نيز آمده است، از جمله مىگويد: " اى مردم، ما خدا را به يارى مىطلبيم و هر كس دعوت ما را پذيرا باشد، ما اهل بيت پيامبر شما محمد (صلى الله عليه وآله) و نزديكترين افراد به او هستيم... من بازمانده و جانشين آدم و ذخيره نوح و برگزيده‌اى از سلاله ابراهيم و برگزيده خاندان محمدم... هان! كسى كه در سنت رسول خدا با من به بحث و استدلال پردازد، من به سنت رسول خدا از هر كس آگاه تر و سزاوارترم ". آنگاه خداوند سيصد و سيزده ياور او را بدون وعده قبلى گرد او جمع نمايد... آنها بين ركن و مقام با امام بيعت كنند. با آن حضرت عهدنامه‌اى است از رسول خدا (صلى الله عليه وآله) كه آن را فرزندان از پدران به ارث گذاشته‌اند " (2)
در برخى احاديث آمده است كه ابتدا يكى از اصحاب حضرت كه مردم او را مىشناسند در مسجد الحرام به پا مىخيزد و آنان را براى شنيدن پيام حضرت و پذيرش دعوت او فرا مىخواند.
از امام زين العابدين (عليه السلام) نقل شده كه فرمود:
" مردى وابسته به او برخيزد و ندا دهد: اى مردم! اين شخص، خواسته شماست كه اينك نزدتان آمده، شما را به همان امورى دعوت مىكند كه پيامبر خدا (صلى الله عليه وآله) دعوت فرمود، با شنيدن اين كلمات ناگهان مردم به پا خيزند، امام نيز برخيزد و چنين گويد: اى مردم! من فلانى فرزند فلانى فرزند پيامبر خدا (صلى الله عليه وآله) هستم، شما را دعوت مىكنم به آنچه پيامبر خدا دعوت فرمود، در اين وقت مردم آهنگ كشتن او را كنند، اما سيصد و چند تن از ياران حضرت به پا خاسته و از وقوع اين حادثه جلوگيرى نمايند " (1) معناى جمله " مردى وابسته به او " يعنى از سلاله او و معناى " به پا خيزند " يعنى مىايستند تا مهدى (عليه السلام) را كه زبانزد مردم شده و چشم انتظار وى هستند ببينند و شايد هدفشان اين باشد كه برخيزند و از ترس رژيم حاكم، آماده بازگشت باشند.
و اما آنها كه بسوى امام هجوم مىبرند و آهنگ كشتن وى را دارند بى گمان از عمال رژيم حجازند، روايت با دقت تمام حالت شور و نشاط مسلمانان را كه در جستجوى حضرتند همراه با وحشت و خشم مردم از حكومت به تصوير مىكشد.
نكته قابل توجه اينكه بعيد به نظر مىرسد ياران خاص امام (عليه السلام) براى آزاد سازى حرم و مكه آن هم در چنان فضاى دشوارى كه روايات بيان مىكنند، كافى باشند، فضائى كه مىتوان آن را از حادثه قتل وحشيانه نفس زكيه در دو هفته قبل از ظهور و به جرم اينكه مىگويد: من فرستاده مهدى (عليه السلام) هستم و فرازهايى از پيام امام (عليه السلام) را ابلاغ مىكند، احساس كرد. بى ترديد امام زمان (عليه السلام) علاوه بر اسباب غيبى كه خداوند در
اختيار وى قرار داده، وسائل طبيعى را نيز مهيا مىكند تا سخنان خود را به شكل كامل به گوش مردم برساند و سپس ياران او بتوانند بر حرم شريف و آنگاه بر مكه تسلط يابند و اين كار به دست صدها و يا هزاران نفر از ياران يمنى، ايرانى، حجازى و حتى مكى وى كه طبق روايات، شمارى از آنان با حضرت بيعت مىكنند، انجام خواهد گرفت، اينها نيروهاى انسانى و نظامى هستند كه براى پيروزى نهضت مقدس حضرت مهدى (عليه السلام) اقدام به كارهاى مهم و ضرورى مىنمايند و زمام امور را در شهر مكه بدست مىگيرند و موج پشتيبانى مردمى از آن حضرت را، به حركتى سامان يافته تبديل مىكنند. در اين ماجرا نقش سيصد و سيزده نفر ياران خاص امام (عليه السلام) نقش فرماندهى و ساماندهى فعاليت هاى ديگر هواداران خواهد بود.
آنچه گفته شد، نشانگر اين نيست كه نهضت ظهور حضرت مهدى (عليه السلام) نهضتى خونين است، چرا كه روايات، وقوع هيچ درگيرى يا كشتار در مسجد الحرام و حتى در مكه را نشان نمىدهد، از برخى دانشمندان شنيده بودم كه ياران مهدى (عليه السلام) امام جماعت مسجد الحرام را در آن شب به هلاكت مىرسانند. ولى من در اين مورد روايتى نيافتم. تنها مطلبى كه بدست آوردم عبارت كتاب الزام الناصب در ج 2 ص 166 به نقل از برخى علماء است كه مىگويد:
" روز دهم محرم حضرت حجت خروج مىكند و در حالى كه هشت رأس بزغاله لاغر را پيشاپيش خود مىبرد وارد مسجد الحرام مىشود، و خطيب آنان را به هلاكت مىرساند و چون خطيب كشته شد، حضرت از چشم مردم در كنار كعبه غايب مىشود و چون شب شنبه فرا رسد بر فراز بام كعبه مىرود و سيصد و سيزده تن ياران خود را ندا مىكند، آنان از شرق و غرب زمين گرد او جمع مىشوند و صبح روز شنبه مردم را به بيعت با خود فرا مىخواند. " اما اين سخنان، روايت نيست. بعلاوه مطالب آن همچنانكه اشاره كرديم، پايه و اساس استوارى ندارد.
بنابراين بهتر است بگوئيم، نهضت ظهور آن حضرت، نهضتى است پاك و بدون خونريزى. و اين واقعه به دليل حمايت هاى غيبى امام (عليه السلام) و ترس و وحشتى كه خداوند در دل دشمنان او مىاندازد عملى مىگردد. از سوى ديگر افكار عمومى مردم مشتاقانه ظهور وى را لحظه شمارى مىكنند و خود حضرت با نقشه دقيقى كه جهت تسلط بر حرم، مراكز قدرت و مواضع حساس مكه دارد، بدون جنگ و خونريزى ماجرا را به اتمام مىرساند. و بعيد نيست اجراى بدون درگيرى اين عمليات به خاطر پاسدارى از حرمت حرم و قداست مكه مكرمه باشد.
* * ... در آن شب مبارك، شهر پر عظمت مكه، نفس آسوده اى مىكشد و پرچم امام زمان (عليه السلام) بر فراز آن به اهتزاز درآمده و نور بقية اللهى از آن پرتو افكن مىشود...
در حالى كه دشمنان و رسانه‌هاى خبرى جهانى همسو با آنها مىكوشند تا پيروزى نهضت مقدس حضرت را سرپوش گذاشته و با مخفى كردن حوادث ظهور آن را حركتى از سوى افراطيون و مدعيان مهدويت جلوه دهند كه قبلا تعدادى از آنان در مكه و ديگر نقاط نابود شده‌اند. از سوى ديگر دشمنان حضرت در داخل مكه دست به تحرك وسيعى مىزنند تا از رهبرى نهضت و نيروهاى او و نقاط ضعف آنان كسب اطلاع نموده و آن را در اختيار سفيانى قرار دهند، نيروهاى سفيانى دستور دارند در سريعترين زمان ممكن خود را به مكه برسانند.
روز عاشوراء كه به گفته بعضى روايات روز شنبه است، حضرت (عليه السلام) وارد مكه مىشود تا بر جهانى بودن نهضت خويش تأكيد نمايد و تمام ملتهاى مسلمان و ملل جهان را به زبان خودشان مورد خطاب قرار دهد و از آنان عليه كافران و ستمگران يارى طلبد. از امام باقر (عليه السلام) روايت شده كه فرمود:
" قائم، روز شنبه كه روز عاشورا است روزى كه حسين (عليه السلام) در آن به شهادت رسيد خروج مىكند " (1) روايت قبلى، ظهور حضرت را روز جمعه بعد از نماز عشاء بيان كرده بود، حال با توجه به اين دو روايت مىتوان گفت كه ظهور امام (عليه السلام) در دو مرحله انجام مىشود.
ابتدا سلطه امام بر حرم و مكه در شب دهم محرم صورت مىگيرد و اين عمل مقدمه اعلان ظهور، براى جهانيان در روز شنبه است كه همزمان با روز عاشورا است.
بى ترديد اين حادثه براى دولت هاى جهان داراى اهميت بوده و انعكاس فراوانى در ميان ملل مسلمان دارد. بويژه زمانى كه حضرت، مردم را از معجزه اى كه پيامبر اسلام (صلى الله عليه وآله) بيان كرده باخبر مىسازد، معجزه اى كه طى آن لشكريان سفيانى كه اهل سوريه هستند و براى سركوبى نهضت حضرت به سوى مكه مىآيند، در زمين فرو خواهند رفت.
رواياتى كه از مدت اقامت حضرت در مكه و اقدامات او خبر دهد اندك است.
يكى از آنها مىگويد:
" امام در مكه تا زمانى كه خداى سبحان اراده كند باقى مىماند " (2) روايت ديگرى مىگويد: امام (عليه السلام) بر دزدان كعبه اجراى حد مىنمايد، ممكن است مراد از دزدان كعبه، حكام حجاز قبل از ظهور حضرت باشند. اما بى گمان از جمله اقدامات حضرت، ايراد خطابه براى ملل اسلامى و اعلان موضع سياسى جهانى او خواهد بود.
به گفته روايات، امام (عليه السلام) از مكه خروج نمىكند مگر پس از وقوع معجزه فرو رفتن سپاه سفيانى در زمين، اما به نظر مىرسد كه اين سپاه بعد از علنى شدن نهضت
امام به سرعت براى سركوبى آن عازم مكه مىشود و قبل از رسيدن به مكه خداوند آنها را در زمين فرو مىبرد.
آرى، سردمداران كفر در غرب و شرق عالم در برابر پيروزى نهضت حضرت مهدى (عليه السلام) واكنش شديدى از خود نشان مىدهند و آنچنان به خشم مىآيند كه تسلط بر اعصاب و روان خويش را ا ز دست مىدهند، امام صادق (عليه السلام) مىفرمايد:
" وقتى پرچم حق آشكار گردد، اهل شرق و غرب بر آن نفرين كنند، پرسيدم چرا؟ فرمود: به سبب آنچه كه از بنى هاشم مىبينند " (1) و در روايتى " به سبب آنچه از اهل بيت او پيش از او مىبينند ".
اين روايت نشانگر آن است كه چند جنبش زمينه ساز، قبل از حضرت وجود خواهد داشت كه رهبرى غالب آنها را سادات بنى هاشم بر عهده دارند و كفر جهانى از ناحيه اين جنبش هاى اسلامى و موج اسلام خواهى آنها، با دشواريهاى فراوانى روبرو مىشود.
بنا به نقل روايات، امام (عليه السلام) پس از نصب فرماندارى براى مكه، با سپاه خود كه مركب از ده هزار و يا بيشتر است، رهسپار مدينه مىگردد، امام باقر (عليه السلام) فرمود:
" با قائم بر اساس كتاب خدا و سنت رسول در مكه بيعت كنند و امام حاكمى بر مكه گمارد و آنگاه راهى مدينه شود، در بين راه به او خبر رسد كه نماينده او را كشته‌اند، امام به مكه بازگردد و فقط قاتل يا قاتلان او را به هلاكت رساند. " (2) از امام صادق (عليه السلام) منقول است كه فرمود:
" او اهل مكه را با حكمت و موعظه نيكو، به حق دعوت كند و آنها اطاعت كنند. آنگاه مردى از خاندان خود را بعنوان نماينده خويش بر آنها بگمارد و آهنگ مدينه نمايد. همين كه امام از مكه خارج گردد، به نماينده او
حمله‌ور شوند، از اين رو امام بسوى آنها بازگردد، آنان سرافكنده و گريان نزد امام بشتابند و گويند: اى مهدى آل محمد! توبه توبه (از كرده خود پشيمانيم، از ما درگذر) امام آنها را موعظه و به آنان اعلان خطر نمايد و از تبهكارى برحذر دارد و نماينده‌اى ديگر از ميان آنها انتخاب و سپس رهسپار مدينه گردد " (1) البته اين روايت، اشاره به جنبشى كه با امام در مكه درگير شود ندارد و در روايت اول كه مىگويد: قاتلان را مىكشد، ممكن است منظور افرادى باشند كه نماينده وى را در مكه كشته‌اند.
امام (عليه السلام) در سر راه خود به مدينه، از محل فرو رفتن لشكر سفيانى در زمين، عبور مىكند، چنان كه روايتى در كتاب تفسير عياشى از امام باقر (عليه السلام) نقل كرده كه فرمود:
" مردى از آنان (آل محمد) در حالى كه سيصد و سيزده تن او را همراهى مىكنند و پرچم پيامبر (صلى الله عليه وآله) را با خود دارد، آهنگ مدينه نمايد (تا به محلى مىرسند) امام مىفرمايد: اينجا محل فرو رفتن لشكريان در زمين به فرمان خداست و اين تأويل آيه قرآن است كه فرمود: آيا كسانى كه به نيرنگ خويش توطئه هاى زشت انجام دادند در امانند از اينكه خداوند آنها را به زمين فرو برد يا عذاب از جائى كه فكرش را نمىكنند آنان را فرا گيرد. يا آنها را در حال رفت و آمدشان بگيرد. پس آنها هرگز ناتوان كننده خدا نيستند. " (2) آزاد سازى مدينه منوره و حجاز روايات مىگويند بر خلاف مكه، حضرت در مدينه منوره درگير يك يا چند نبرد خواهد شد. از امام باقر (عليه السلام) نقل شده كه در روايتى طولانى چنين فرمود:
"... آنگاه وارد مدينه شود، پس قريش از آنها پنهان گردند. و اين گفته على بن ابى طالب (عليه السلام) درباره آنهاست كه فرمود: به خدا سوگند قريش آرزو كنند كه اى كاش مىتوانستند تمام دارائى خود و آنچه را كه خورشيد بر آن مىتابد بدهند و در عوض به اندازه زمان كشتن شترى، على بن ابى طالب را در كنار خود
بيابند (1). سپس حادثه اى به وقوع پيوندد كه پس از آن قريش گويند: ما را نزد اين طاغى ببريد، سوگند به خدا اگر او محمدى يا علوى يا فاطمى بود دست به اين عمل نمىزد، آنگاه خداوند به شكل كامل حضرت را بر آنان مسلط گرداند و حضرت قاتلان را به هلاكت رسانده و همه وابستگان به آنها را به اسارت گيرد، سپس حركت كرده و در شقره (2) فرود آيد، در آنجا به وى خبر رسد كه نماينده او را كشته‌اند، دگر بار به سوى آنها بازگردد و آنان را چنان هلاك كند كه كشتار حره در برابر آن ناچيز نمايد. آنگاه مردم را به كتاب خدا و سنت پيامبرش دعوت كند... " (3) اين روايت بيانگر دو نبرد در شهر مدينه است. نخستين نبرد بعد از وقوع حادثه اى است كه بدست حضرت صورت مىپذيرد و قريش و ديگران آن را نكوهش نموده و ناخوش مىدارند. به نظر مىرسد كه آن حادثه در ارتباط با تخريب مسجد پيامبر و قبر مطهر آن حضرت و بازسازى آنها باشد، چنان كه روايات ديگر نيز آن را بيان كرده‌اند. دشمنان آن حضرت اين رويداد را بهانه اى براى تحريك مردم عليه امام (عليه السلام) و مبارزه با وى قرار مىدهند، حضرت با آنها به نبرد برمىخيزد و طبق روايتى ديگر، صدها تن از آنها را به هلاكت مىرساند، در اين هنگام است كه قريشيان يعنى بستگان قبايل قريش آرزو مىكنند كه اى كاش امير مؤمنان (عليه السلام) هر چند به مقدار كشتن ماده شترى حضور داشت تا آنها را از دست انتقام مهدى نجات مىداد زيرا سياست امير مؤمنان (عليه السلام) در مورد آنها سياست بردبارى و گذشت بوده است.
اما نبرد دوم، بعد از پايان دادن به جنبش مخالفان و تعيين حاكم براى مدينه
است و آنگاه كه امام به سوى عراق يا ايران رهسپار مىشود و در منطقه شقره يا شقرات كه احتمالا اردوگاه سپاه حضرت است، فرود مىآيد. خبر مىرسد بار ديگر مردم مدينه دست به اقداماتى در مخالفت با حضرت زده و نماينده منصوب امام (عليه السلام) در مدينه را به قتل رسانده‌اند. امام (عليه السلام) به مدينه بازمىگردد و بيش از كشتارى كه لشكر اموى در واقعه مشهور " حره " از مردم مدينه داشت از آنان به قتل مىرساند و مجددا مدينه را تحت فرمانروائى خود درمىآورد. شمار كشتگان حره با توجه به منابع تاريخى، بيش از هفتصد شهيد ذكر شده است اما انقلاب و شورش حره عليه يزيد بن معاويه بعد از قيام امام حسين (عليه السلام) اتفاق افتاد و انقلابى بود بر حق و مشروع. بر خلاف طغيان اهل مدينه بر ضد امام مهدى (عليه السلام). و تشبيه اين دو حادثه به يكديگر صرفا به جهت تعداد كشته‌گان آن حادثه است.
صاحب كتاب " يوم الخلاص " در ص 265 بخشى از روايت سابق در تفسير عياشى را آورده و از آن چنين استفاده كرده كه حضرت فقط هنگام ورود به مدينه درگير نبرد خواهد شد... در حالى كه ملاحظه مىكنيد اين روايت بعد از ورود امام (عليه السلام) به مدينه از دو نبرد خبر مىدهد. روايات كتاب يوم الخلاص نياز به دقت و بررسى دارد، زيرا مؤلف آن به خود اجازه داده كه روايات را جزء جزء نموده و اجزاء بعضى را به برخى ديگر ضميمه نمايد، آنگاه آن روايت تركيب شده را به مأخذى نسبت دهد كه تنها بخشى از روايت، يا مشابه آن، در مأخذ آمده است!
احتمال دارد هنگام ورود حضرت به مدينه عناصر باقى مانده حكومت و يا نيروهاى سفيانى، مقاومتى از خود نشان داده يا نبردى بين آنان واقع شود و امام (عليه السلام) بر آنان پيروز گردد.
ولى من روايتى كه نشانگر اين درگيرى باشد نديدم، اما روايتى يافتم كه به رضايت اهل مدينه از حضور حضرت و عدم مقاومت آنها در برابر امام (عليه السلام) اشاره
مىكند. در كتاب كافى از امام صادق (عليه السلام) در ضمن روايتى مفصل آمده است كه فرمود:
" در آن روز هر كس از فرزندان على (عليه السلام) كه در مدينه باشد به مكه گريزند تا در آنجا به صاحب امر ملحق گردند و صاحب امر رهسپار عراق شده و لشكرى را به مدينه گسيل دارد تا مردم آن سامان در امنيت بسر برند و مردم دوباره به مدينه برگردند. " (1) آنچه محتواى اين روايت را تأييد مىكند آن است كه اهل مدينه نظاره گر لشكر سفيانى بوده و وقوع معجزه فرو رفتن آنان در زمين را مشاهده كرده و ضعف حكومت حجاز و چه بسا سقوط آن بعد از واقعه فرو رفتن سفيانيان را ديده و شاهد موج پشتيبانى افكار عمومى از حضرت مهدى (عليه السلام) بوده‌اند... علاوه بر همه اينها احساس مردم مدينه اين است كه امام از خود آنان است.
همانطور كه ملاحظه مىكنيد اين روايت نشان مىدهد كه در آن دوره امام شخصا به مدينه وارد نمىشود، بلكه سپاهى را به آنجا اعزام مىكند. اين احتمال به واقعيت نزديك تر است.
به هر حال روايات، حاكى از آن است كه خداوند، حجاز را به دست حضرت آزاد مىسازد و اين بدان معنى است كه عناصر باقيمانده حكومت ضعيف حجاز سقوط كرده و بقاياى نيروهاى سفيانى شكست مىخورند. احتمال دارد آزاد سازى حجاز و بيعت مردم آن سامان با حضرت، بعد از استيلاى امام (عليه السلام) بر مكه و پس از وقوع معجزه فرو رفتن سفيانيان باشد.
با قرار گرفتن سرزمين حجاز تحت فرمانروائى امام، قلمرو دولت آن بزرگوار با وجود مخالفانى در عراق، كشورهاى يمن، حجاز، ايران و عراق را دربرمىگيرد.
با توجه به تسلط امام بر حجاز، بايد خليج نيز تحت فرمان امام درآيد. اين اتفاق ممكن است با كمك ملت هاى آن منطقه و يا با پشتيبانى ياران يمنى و ايرانى صورت پذيرد.
برپايى دولتى با اين گستردگى، به رهبرى امام مهدى (عليه السلام) واكنش شديدى در شرق و غرب خواهد داشت زيرا تسلط حكومت مهدى (عليه السلام) بر تنگه باب المندب و تنگه هرمز، خطرى استراتژيك و اقتصادى براى آنان محسوب مىگردد و مهمتر از آن، خطر تمدن و گسترش فرهنگ اسلام است كه موجوديت شرق و غرب و يهود را به لرزه مىاندازد. در روايتى از امام صادق (عليه السلام) بيان شد كه شرق و غرب، پرچم مهدى (عليه السلام) يعنى انقلاب و حكومت او را نفرين مىكنند.
احتمال دارد كه نيروهاى غرب و شرق پس از آنكه تمام نفوذ و سلطه خود را در مناطق آزاد شده از دست دادند، ناوهاى جنگى خود را در خليج فارس و درياهاى مجاور منطقه به حركت درآورند. و چيزى جز حضور در دريا و تهديد با نيروى دريائى و هوائى برايشان باقى نماند و چه بسا همانها آتش افروزان درگيرى هاى بصره و منطقه اصطخر باشند كه به زودى به ماجراى آن خواهيم پرداخت.
حركت حضرت مهدى (عليه السلام) بسوى ايران و عراق در روايات پيرامون حركت حضرت از حجاز، تفاوت‌هايى به چشم مىخورد.
تصوير كلى بسيارى از احاديث شيعه بيانگر آن است كه امام (عليه السلام) مستقيما از حجاز رهسپار عراق مىگردد. برخى منابع ديگر مىگويند: او مستقيم از شهر مكه وارد آن سامان مىشود. اين مطلب، روايت كتاب كافى را تأييد مىكند كه مىگفت امام (عليه السلام) لشكرى به سوى مدينه گسيل مىدارد.
اما روايات منابع سنى، گوياى آن است كه حضرت از مكه به شام و قدس
مىرود يا ابتدا به عراق و سپس به سوى شام و قدس حركت مىنمايد. تنها يكى دو روايت در نسخه خطى ابن حماد مىگويد: امام (عليه السلام) ابتدا به جنوب ايران مىآيد و ايرانيان به همراه رهبر خراسانى آنان و فرمانده سپاه وى شعيب بن صالح با حضرت بيعت مىنمايند و آنگاه به اتفاق ايرانيان در منطقه بصره به نبرد عليه سفيانى مىپردازند. سپس حضرت وارد عراق مىگردد.
آنچه از مجموع روايات استفاده مىشود اين است كه آغاز نهضت ظهور امام (عليه السلام) شهر مكه و هدف آن قدس شريف است. اما در اين ميان، مدتى به سر و سامان دادن دولت جديد خود و بويژه وضع عراق و تدارك سپاه خويش جهت پيشروى به سوى قدس خواهد پرداخت.
بديهى است روايات ما در صدد بيان همه تحركات و اقدامات امام (عليه السلام) نبوده‌اند بلكه آنها، تنها حوادثى را به تصوير مىكشند كه اعلان آن زيانى به نهضت امام وارد نساخته و شوق اميد در دل مسلمانان را زنده مىنمايد و با تقويت روح ايمان، آنان را بر يارى و نصرت حضرت آماده كند.
به احتمال قوى امام (عليه السلام) در اين مدت به اقتضاى مصلحت، بين حجاز، ايران، عراق و يمن در رفت و آمد خواهد بود و شخصا در نبردهاى سپاهش شركت نخواهد كرد مگر وقتى كه ضرورت اين حضور احساس شود.
در فصلى كه مربوط به ايران بود روايتى را برگزيديم كه بر اساس آن آمدن امام (عليه السلام) به جنوب ايران از چند جهت قابل پيش بينى است:
الف: روايات موجود در منابع شيعه و سنى بيانگر آن است كه جنگ بصره بعد از آزاد شدن حجاز به وقوع مىپيوندد. جنگى كه از آن به جنگى بزرگ و سرنوشت ساز تعبير شده است.
ب: بخش اصلى سپاه امام را حداقل در آن منطقه، ايرانيان تشكيل مىدهند.
بنابراين آمدن امام (عليه السلام) به ايران جهت آمادگى در جنگ بصره و خليج فارس، امرى طبيعى خواهد بود. ابن حماد در نسخه خطى خود از وليد بن مسلم و رشد بن سعد از ابو رومان از امير مؤمنان على (عليه السلام) آورده است كه حضرت فرمود:
" وقتى سواران سفيانى به سوى كوفه روى آورند، گروهى را به جستجوى اهل خراسان فرستند و در آن حال اهل خراسان در جستجوى مهدى بيرون آيند، آنگاه بين امام و مرد هاشمى با درفش‌هاى سياه كه شعيب بن صالح پيشاپيش آنها است ملاقاتى رخ دهد سپس در دروازه استخر، امام و ياران سفيانى با يكديگر برخورد نمايند بگونه‌اى كه بين آنها كارزار بزرگى اتفاق افتد سپس ياران درفش‌هاى سياه غلبه يابند و سپاه سفيانى از معركه بگريزند، در اين هنگام مردم تمناى ديدار مهدى كنند و او را جويا شوند ".
اگر چه سند اين روايت ضعيف است و در متن آن آشفتگى وجود دارد اما جنگ بصره را كه در فصل مربوط به عراق گذشت تأييد مىكند همچنانكه روايات مربوط به عكس العمل شديد شرق و غرب در برابر پيروزى انقلاب مهدى (عليه السلام) نيز، برخى از روايات نبرد بصره را تأييد مىكند و بيانگر آن است كه طرف مقابل مهدى (عليه السلام) و يارانش، غربى‌هايى هستند كه پيرو انجيل‌اند و به احتمال زياد لشكر سفيانى پيش قراول نيروهاى غربى است.
امير مؤمنان (عليه السلام) در خطبه اى مفصل راجع به بصره مىفرمايد:
" از اهل بصره به تعداد شهداى ابله در پى او (سفيانى) روان شوند، در حالى كه انجيل هايشان بر سينه شان آويخته است " (1) در تفسير عياشى آمده است: امام باقر (عليه السلام) در تفسير آيه شريفه " يا معشر الجن والإنس إن استطعتم أن تنفذوا من أقطار السموات والأرض فأنفذوا لا تنفذون إلا بسلطان " (2) فرمود:
" او (امام زمان (عليه السلام)) با هفت قبه نور در پشت كوفه فرود آيد و مشخص نشود كه در كداميك قرار دارد و اين آيه مربوط به زمان فرود او است. " و در روايت ديگر آمده است: " حضرت در قبه‌اى از نور، در پشت كوفه و در منطقه فاروق فرود آيد ".
ممكن است اين حادثه كرامتى آسمانى نسبت به حضرت باشد و شايد هم تعبيرى از ورود امام (عليه السلام) بوسيله يك اسكادران هواپيما و يا وسائل مشابه باشد كه در روايات به قبه نور تعبير شده است، به هر حال بيان اين مطلب به تفسير آيه شريفه كمك مىكند.
درباره اقدامات امام (عليه السلام) در عراق روايات زيادى وارد شده كه برخى را در فصل مربوط به عراق يادآور شديم و ساير موارد را در اينجا بطور خلاصه مىآوريم.
الف: روايات بسيارى درباره تصفيه اوضاع داخلى عراق و كشته شدن گروههاى شورشى بدست امام (عليه السلام) وارد شده كه بيشتر آنها در جاى خود بيان شد.
ب: ورود حضرت به كوفه، نجف و كربلا و انتخاب كوفه به عنوان مركز، و ساخت مسجد جامعى با كاربرد جهانى در نزديكى كوفه كه طبق روايات داراى يك هزار در ورودى خواهد بود.
از امام صادق (عليه السلام) منقول است كه فرمود:
" زمانى كه قائم ما قيام كند، زمين به نور الهى روشن و درخشان گردد بگونه‌اى كه مردم از پرتو خورشيد بى نياز شوند و عمر مردان در زمان حكومت او چنان طولانى شود تا هر مردى صاحب هزار فرزند پسر گردد و در آنها دختر نباشد. وى مسجدى در نجف بنا كند كه داراى هزار در است. خانه هاى كوفه به نهر كربلا و به حيره متصل گردد تا جائى كه اگر كسى روز جمعه با استرى چابك و لاغر، آهنگ آن ديار كند تا نماز جمعه را درك كند موفق نشود. " (1)
و نيز امام باقر (عليه السلام) مىفرمايد:
" وقتى جمعه دوم فرا رسد مردم گويند اى فرزند پيامبر خدا، نماز جمعه به امامت شما برابر با نماز پشت سر رسول خدا (صلى الله عليه وآله) است و اين مسجد گنجايش ما را ندارد، آنگاه امام نقشه مسجد مستحكمى را ترسيم كند كه داراى هزار در باشد و مردم را در خود جاى دهد. " (1) ظاهرا منظور از هزار در، وسعت و گستردگى مسجد است، زيرا مسجدى كه مسلمانان بخواهند از سراسر جهان براى شركت در نماز جمعه به امامت حضرت گردهم آيند، با در نظر گرفتن امكانات جانبى مورد نياز از قبيل فرودگاه، ترمينال، پاركينگ و... مساحتى بين كوفه و كربلا را نياز دارد كه بالغ بر هشتاد كيلومتر است.
ج: از ديگر اقدامات حضرت، اعتلا بخشيدن به موقعيت كربلا بعنوان يك پايگاه جهانى و تكريم از جد بزرگوارش، حضرت حسين بن على (عليه السلام) است.
از امام صادق (عليه السلام) روايت شده كه فرمود:
" خداوند كربلا را داراى موقعيت و مقامى قرار دهد كه محل آمد و شد فرشتگان و مؤمنان گردد و به عالى‌ترين مقام و مرتبه برسد " (2) د: معجزه اى در نجف از حضرت ظاهر شود. آن هنگام كه حضرت، زره جدش پيامبر (صلى الله عليه وآله) را بپوشد و بر مركب ويژه او سوار شود و جهان را به پرتو خود روشنائى بخشد، بگونه‌اى كه مردم هر جا كه هستند، حضرت را ببينند، در حالى كه او در جايگاه خويش مستقر است. از امام صادق (عليه السلام) در اين باره منقول است كه فرمود:
" گويا من قائم را در پشت نجف مشاهده مىكنم كه زره پيامبر خدا (صلى الله عليه وآله) را به تن كرده زرهى كه متوازن با قامت اوست سپس آن را جابجا مىكند تا بر قامتش موزون گردد. آنگاه زره را با جامه اى ابريشمى
بپوشاند. سپس بر اسب ابلق خود كه ميان دو چشمش ستونى از نور مىدرخشد سوار شود و آن را به پرواز درآورد، اهل هيچ سرزمينى نيست كه اين نور به آنها نرسد تا نشانه اى برايشان باشد، سپس حضرت پرچم پيامبر (صلى الله عليه وآله) را برافرازد و با برافراشتن آن، شرق و غرب جهان به نورش روشن گردد " (1) در همين منبع از امير مؤمنان (عليه السلام) نقل شده كه فرمود:
" گويا او را مىبينم بر اسبى سپيد پا كه ستونى از نور از پيشانيش مىدرخشد نشسته و از وادى السلام به سوى رودخانه سهله پيش مىرود و در حال دعا چنين مىگويد: " لا إله إلا الله حقا حقا، لا إله إلا الله تعبدا و رقا. اللهم معز كل مؤمن وحيد ومذل كل جبار عنيد، أنت كنفى حين تعيينى المذاهب، وتضيق علي الأرض بما رحبت، اللهم خلقتني وكنت غنيا عن خلقي، ولولا نصرك إياي لكنت من المغلوبين، يا منشر الرحمة من مواضعها، ومخرج البركات من معادنها، و يا من خص نفسه بشموخ الرفعة فأولياؤه بعزه يتعززون، يا من وضعت له الملوك نير المذلة على أعناقهم، فهم من سطوته خائفون... " در صفحات آينده به امدادهاى غيبى، كرامات و معجزاتى اشاره خواهيم كرد كه خداوند بدست حضرت آشكار مىسازد و رواياتى را بيان خواهيم كرد كه بيانگر تكامل علوم در عصر حضرت است.
ه‍: از جمله اقدامات حضرت (عليه السلام) در عراق انتخاب مسجد سهله بعنوان محل سكونت خود و خانواده او است. مسجد سهله در كنار كوفه است.
در اين باره رواياتى وارد شده و گوياى آن است كه حضرت (عليه السلام) پس از ظهور، داراى همسر و فرزند خواهد بود.
و: توقف طولانى حضرت در عراق قبل از حركت به طرف قدس نيز قابل توجه است:
" سپس آن حضرت به كوفه آمده و تا زمانى كه خدا بخواهد در آنجا اقامت گزيند " (2).
به نظر مىرسد علت اين توقف طولانى، سر و سامان دادن به وضع داخلى عراق، تثبيت كوفه بعنوان مركز حكومت، جمع كردن نخبگان اصحاب حضرت از تمامى عالم، تجهيز و اعزام نيروهاى نظامى به ديگر كشورها و سرانجام حركت بسوى قدس و فتح بيت المقدس باشد.
امام باقر (عليه السلام) مىفرمايد: هنگامى كه قائم (عليه السلام) وارد كوفه شود، هيچ مؤمنى باقى نماند مگر آنكه در كوفه باشد يا به آن سو حركت كند و اين را امير المؤمنين (عليه السلام) خبر داده است. آنگاه حضرت به اصحابش فرمايد: به سوى اين طغيانگر (يعنى سفيانى) حركت كنيد. (1) همچنين فرمود: گويا قائم (عليه السلام) را مىبينم كه از مكه بسوى نجف كوفه در حركت است، در حالى كه پنج هزار فرشته با او همراهند. جبرئيل از سمت راست، ميكائيل از سمت چپ و مؤمنين در پيش رو قرار دارند. او سپاهيانش را به تمام كشورها اعزام مىكند (2).
و در روايت ديگر آمده كه " شعيب بن صالح پيشاپيش سپاه اوست " او فرمانده سپاه است.
در بعضى روايات آمده: اولين سپاهى كه حضرت گسيل مىدارد، براى جنگ با ترك ها است.
در كتاب خطى ابن حماد ص 58 از ارطاة چنين نقل مىكند: سفيانى با ترك ها مىجنگد ولى نابودى ترك ها بدست مهدى (عليه السلام) است. اين اولين پرچمى است كه حضرت براى جنگ برافرازد و به سوى تركها اعزام نمايد. (3)
از مجموع روايات چنين برمىآيد كه امام (عليه السلام) در عراق به كارهاى زير بنائى نظير سر و سامان دادن به اوضاع دولت جديد و تثبيت آن، برقرارى امنيت در مرزهاى شرقى از سمت روسيه و چين و آنگاه بسيج عمومى سياسى و نظامى جهت نبرد بزرگ آزاد سازى قدس اقدام مىنمايد.
پيشروى به سوى قدس احاديث مىگويند كه حضرت مهدى (عليه السلام) براى نبرد با روميان سپاهى به انطاكيه مىفرستد كه در ميان آنها بعضى از اصحاب امام حضور دارند، آنها از غار انطاكيه صندوق مقدس را بيرون مىآورند صندوقى كه در آن نسخه اصلى تورات و انجيل موجود است. (1) پيدا شدن صندوق مقدس براى غربى ها كه نيروهايشان را براى جنگ با حضرت در ساحل انطاكيه آماده كرده‌اند، نقش بازدارنده خواهد داشت.
بر اساس روايات، اين نيروها در پى نداى آسمانى ماه رمضان، در آن منطقه فرود مىآيند و خداوند اصحاب كهف را بعنوان معجزه براى آنان آشكار مىسازد.
از امير مؤمنان (عليه السلام) منقول است كه فرمود:
" روميان به ساحل دريا نزديك غار اصحاب كهف روى آورند و خداوند آن جوانان را همراه با سگشان از غار برانگيزد، دو نفر از آنان به نامهاى مليخا و خملاها، دو شاهد مسلم براى حضرت قائم اند " (2) شايد عبارت اخير به اين معنا باشد كه مليخا و خملاها نزد حضرت آمده و بيعت مىكنند و يا ميراث‌هايى كه اصحاب كهف با خود دارند، تقديم حضرت مىنمايند.
ظهور معجزه امداد غيبى، غربيان را در ورود به جنگ با حضرت و طرفدارى از يهوديان و سفيانى دچار ترديد مىكند.
معجزه اول; ظاهر شدن اصحاب كهف و معجزه دوم استخراج صندوق مقدس و نسخه‌هايى از تورات و انجيل از غار انطاكيه و استدلال ياران حضرت بوسيله آنها بر غربيهاست. از اين رو بعيد به نظر مىرسد كه بين غربى ها و حضرت در انطاكيه درگيرى بوجود آيد.
همچنانكه پياده شدن نيروهاى غربى در ساحل تركيه و نه خود تركيه، حاكى از آن است كه اين كشور خارج از نفوذ غربى هاست يا اينكه تركيه در آن برهه با قيام و انقلاب مردم و يا توسط سپاهيان حضرت آزاد گشته است.
اما نيروهاى رومى (غربى) كه در ساحل فلسطين (رمله) پياده مىشوند همان نيروهايى هستند كه در برخى از روايات، به شورشيان روم توصيف شده‌اند و به نظر مىرسد كه آنها در نبرد قدس به جانبدارى از يهوديان و سفيانى شركت كنند.
همچنين بعضى روايات بيانگر آن است كه حضرت، سپاه خود را براى ورود به نبرد قدس به سوى شام اعزام مىكند و احتمال دارد كه امام (عليه السلام) شخصا در آن نبرد شركت نكند بلكه پس از شكست دشمنان، وارد قدس شود. ولى بيشتر روايات حاكى از آن است كه امام (عليه السلام) به همراه سپاهيان خود رهسپار منطقه شده و در " مرج عذراء " نزديك دمشق اردو مىزند.
امام باقر (عليه السلام) فرمود:
" آنگاه (امام) به كوفه مىآيد و تا زمانى كه خدا بخواهد در آنجا مىماند تا اينكه بر آنجا سيطره يابد، سپس با همراهان خود به " مرج عذراء " وارد شود و عده زيادى از مردم به او بپيوندند. در آن هنگام سفيانى در وادى رمله است. آن روز، روز جابجائى (نيروها) است، جمعى از پيروان آل پيامبر (صلى الله عليه وآله) كه با سفيانى همراهند به نيروهاى امام (عليه السلام) ملحق شوند و گروهى از طرفداران سفيانى كه در زمره پيروان آل پيامبر خود
را جا زده‌اند بيرون آمده و به سپاه سفيانى بپيوندند، و هر دسته اى به پرچم و لشكر خود ملحق شوند. امير مؤمنان (عليه السلام) فرمود: در آن روز، سفيانى و هر كه با او باشد كشته شوند، حتى خبر دهنده اى از آنان باقى نماند و در آن روز زيانكار است كسى كه از غنائم فراوان سفيانى محروم بماند " (1) از اين روايت مىتوان فهميد كه پشتيبانى افكار عمومى از امام سبب مىشود ورود سپاهيان حضرت به خاك سوريه، بدون هيچ مقاومتى صورت گيرد و حضرت در سى كيلومترى دمشق اردوگاه خود را مستقر سازند.
نبرد امام (عليه السلام) با يهود بر اساس روايات، چهره سياسى منطقه، قبل از نبرد قدس بدين گونه است:
پيروزى هاى غير منتظره ياران حضرت در يمن، حجاز، عراق و احتمالا پيروزى او بر غربى ها در منطقه خليج، رومى ها و غربى ها را از روياروئى با حضرت به شدت نگران و هراسان مىسازد. اين هراس با موج خروشان ملت هاى مسلمان بويژه مسلمانان منطقه در حمايت از امام (عليه السلام) قوت مىگيرد. پيدايش معجزات و نشانه هاى الهى پيش از ظهور يا همزمان با آن نيز تأثير شگرفى بر ملتهاى غربى خواهد گذاشت و بر آشفتگى وضع حكومتهاى آنها خواهد افزود به شكلى كه آنها به كارى غير از اعزام نيروهاى خود به ساحل انطاكيه و رمله در فلسطين و يا مصر اقدام ديگرى نخواهند كرد.
بنابراين نقش غربيها در اين نبرد، تنها به پشتيبانى از هم پيمانان يهودى و سفيانى منحصر خواهد شد.
اما وضع يهوديان بسيار وحشتناك تر و پيچيده تر است، چرا كه اين جنگ براى آنان سرنوشت ساز است از اين رو يهوديان ترجيح مىدهند كه از درگيرى مستقيم با
سپاه مهدى (عليه السلام) اجتناب كرده و به جاى آن با حمايت از خطوط مشترك دفاع عربى كه با سفيانى تشكيل مىشود، اهداف خود را پيگيرى كنند. اين يك اصل كلى و سنت ثابت ميان حكومت هاى طغيانگر است كه همواره ترجيح مىدهند تا ديگران به نمايندگى از طرف آنها بجنگند و در پس پرده و در خط دوم يا سوم باقى بمانند چنان كه امروز اين روش را در ميان يهوديان بطور عموم مشاهده مىكنيم.
در همين حال، افكار عمومى مردم منطقه، در راستاى حمايت شديد از امام (عليه السلام) پيش مىرود و اين حمايت به حدى است كه اگر پشتيبانى نيرومند قدرت هاى خارجى غربى و يهودى از سفيانى نباشد، مىتوانند سفيانى را نابود و سرزمين شام را به حكومت حضرت ملحق كنند.
اما بعيد نيست همزمان با عقب‌نشينى نيروهاى سفيانى از مقابل سپاه حضرت، سرزمين شام در حالت خلأ يا شبه خلأ سياسى قرار گيرد.
ابن حماد، در نسخه خطى كتاب خود، بيست روايت را تحت عنوان " خروج مهدى از مكه به سوى بيت المقدس " آورده كه تعدادى از آنها در منابع ما شيعيان نيز وجود دارد. از جمله روايت ابن وزير غافقى از على (عليه السلام) است كه مىفرمايد:
" او با تعداد حداقل دوازده و حداكثر پانزده هزار نفر، خروج كند، ترس و وحشت پيشاپيش او (به دل دشمنان) راه يابد. با هر دشمنى برخورد كند به فرمان خدا از پاى درآورد، شعارشان درهم كوبيدن دشمنان است. در راه خدا از سرزنش هيچ ملامتگرى نهراسند. سپس هفت لشكر از شام بسوى آنها هجوم آورد كه جملگى را شكست داده و آنها را به اسارت خويش درآورند. در آن زمان محبت، نعمت و فضاى " قاصه " و " بزاره " به ميان مسلمانان باز گردد و پس از آنها جز خروج دجال حادثه اى باقى نماند، پرسيديم: قاصه و بزاره چيست؟ فرمود: هرگاه امام زمان حكومت را بدست گيرد هر كس هر چه خواهد بگويد و از چيزى نهراسد " (1)
در همين كتاب آمده است:
" مهدى مىرود تا در بيت المقدس فرود آيد، خزائن را از همه سو نزد او آورند، عرب، عجم، جنگ افروزان، روميان (غربى ها) و ديگران جملگى به اطاعت وى درآيند " (1).
و در جائى ديگر از اين منبع آمده كه:
" مهدى گويد پسر عموى من (سفيانى) را بياوريد تا با او سخن گويم، او را نزد امام آورند، حضرت با وى گفتگو كند تا تسليم امر امام شده و با او بيعت نمايد، اما همين كه سفيانى نزد يارانش از قبيله بنى كلب بازگردد، او را از كرده خود پشيمان سازند، او نزد امام بازگردد و بيعت خود را پس بگيرد، سرانجام بين امام و سفيانى كه به هفت گروه و دسته تقسيم شده‌اند، نبرد سختى واقع شود و فرمانده هر دسته اى خواستار بدست گيرى زمام امور به نفع خود باشد. امام (عليه السلام) همه را شكست دهد " (2) و باز در همين مصدر:
" سفيانى بيعت خود را از امام (عليه السلام) باز پس گيرد و امام بطلان آن را اعلام كند، آنگاه او لشكريان خود را براى مبارزه با حضرت بسيج نمايد كه امام (عليه السلام) وى را شكست دهد. خداوند روميان (غربى ها) را نيز بوسيله آن بزرگوار به شكست كشاند. " (3) سفيانى از نظر نسب پسر عموى امام مهدى (عليه السلام) محسوب مىشود، زيرا سفيانى از نسل اميه است و اميه و هاشم چنان كه معروف است با هم برادر بوده‌اند.
اگر اين روايت ها صحيح باشند، بايد گفت كه امام (عليه السلام) مىخواهد با اين سياست حكيمانه و اخلاق نيكو حتى الامكان او را از گمراهى بازگرداند و يا بر او اتمام حجت نمايد گرچه سفيانى موقتا از شخصيت حضرت تأثير مىپذيرد، اما بسرعت
پشيمان شده و در ظاهر خويشاوندان بنى كلبى و سران ارتش او و در پشت پرده، اربابان غربى و يهوديش او را از بيعت با امام منصرف مىسازند.
از امير مؤمنان (عليه السلام) در توصيف اين نبرد آمده است كه:
" خداوند بر سفيانى غضب كند و بندگان خدا نيز با خشم الهى بر او خشمگين شوند، آنگاه پرندگان با بالها، كوهها با صخره ها و فرشتگان با فريادشان به سوى آنها نشانه روند و ساعتى نگذرد كه خداوند تمام ياران سفيانى را هلاك سازد و جز او (سفيانى) كسى از دشمنان، در زمين باقى نماند. امام او را دستگير و در زير درختى مشرف بر درياچه طبريه به قتل رساند " (1).
علاوه بر آنچه در روايت قبل ذكر شد بعضى روايات، اين نبرد را از ديگر امدادهاى غيبى براى مسلمانان دانسته‌اند، از جمله:
" در آن روز صدايى از آسمان به گوش رسد كه ندا كند: آگاه باشيد ولى خدا، فلانى يعنى مهدى است و شكست و تيره روزى از آن ياران سفيانى. سپس جملگى كشته شوند غير از يك نفر فرارى. " (2) * * ظاهرا منظور از نبرد مسلمانان با يهود در آخر الزمان كه در منابع شيعه و سنى آمده، همين نبرد باشد، چرا كه شباهت فراوانى در محتواى اين روايات با رواياتى وجود دارد كه در تفسير اين آيه از قرآن " بعثنا عليكم عبادا لنا أولى بأس شديد " وارد شده است. اين آيه به امام مهدى (عليه السلام) و يارانش تعبير شده و ما قبلا در فصل مربوط به ايران، به شكل گسترده به بيان آن همراه با دلائل مربوط پرداختيم.
از مشهورترين روايات مربوط به نبرد آخر الزمان در منابع سنى ها روايتى است كه سه محدث معروف يعنى مسلم، احمد و ترمذى آن را از پيامبر (صلى الله عليه وآله) روايت
كرده‌اند كه حضرت فرمود:
" قيامت برپا نشود مگر آنگاه كه بين مسلمانان و يهود جنگى رخ دهد كه مسلمانان همه آنها را به هلاكت رسانند بگونه‌اى كه اگر شخصى يهودى در پشت صخره يا درختى پنهان شود آن سنگ يا درخت به صدا درآيد و گويد: اى مسلمان! اين يهودى است كه در پناه من مخفى شده، او را هلاك كن مگر درخت " غرقد " كه از درختان يهود است " (1) مشابه اين روايت را نيز اهل سنت از پيامبر (صلى الله عليه وآله) نقل كرده‌اند (2) كه فرمود:
" يهوديان با شما به ستيز برخيزند اما شما بر آنها مسلط شويد " در منابع شيعه و سنى روايات بسيارى وجود دارد كه از بيرون آوردن صندوق مقدس و بخش‌هايى از كتاب آسمانى تورات توسط حضرت و استدلال بوسيله آن بر يهوديان، حكايت دارد. به نظر مىرسد كه اين ماجراها پس از پيروزى امام (عليه السلام) بر آنها و ورود حضرت به قدس اتفاق مىافتد...
* * من در روايات، رقم مشخص نيروهايى كه در نبرد آزاد سازى قدس شركت مىكنند را نيافتم، چه نيروهاى همراه حضرت، چه نيروهاى سفيانى، يهودى و غربى. هر چند برخى روايات، تعداد نيروهاى سفيانى را كه كنار درياچه طبريه پياده مىشوند، يكصد و هفتاد هزار نفر گفته‌اند; اما نشانه ها، گوياى آن است كه نيروهاى طرفين از شمار بسيار زيادى شكل مىگيرد، از جمله در روايت گذشته كه امام باقر (عليه السلام) فرمود: " تعداد بسيارى از مردم به وى مىپيوندند. " بعلاوه گستردگى جبهه جنگ از طبريه تا قدس و بنابر بعضى روايات، امتداد آن تا مرج عكا، صور و دمشق
نشانگر صحنه عظيم اين نبرد است.
اما رواياتى كه شمار سپاهيان حضرت را بيش از ده هزار نفر عنوان كرده‌اند مربوط به لشكرى است كه حضرت آن را از مكه به مدينه اعزام مىدارد. و چه بسا برخى از راويان، اين سپاه را با سپاهى كه حضرت از عراق به سوى قدس روانه خواهد كرد، اشتباه گرفته‌اند در حالى كه فرمانده اين لشكر، شعيب بن صالح، همان فرمانده نيروهاى ايرانى است كه لشكر آنها از مرز يك ميليون سرباز فراتر مىرود چرا كه سپاه او شامل نيروهاى ايرانى، يمنى، عراقى و نيروهاى ساير كشورهاى اسلامى است. بعلاوه شمارى نيز در طول مسير از سرزمين شام و احتمالا ديگر نقاط به آن خواهند پيوست.
ابن حماد رواياتى كه تعداد لشكريان حضرت را هنگام حركت به سوى قدس ده هزار نفر عنوان كرده در ص 95 به بعد آورده، اما در ص 106 روايتى ديگر نقل كرده كه تعداد محافظان حضرت، هنگام ورود به قدس دوازده هزار نفر است.
" مردى از بنى هاشم به بيت المقدس وارد شود كه محافظان وى دوازده هزار تن باشند. " و در روايت ديگرى در ص 107 مىگويد:
" محافظان او سى و شش هزار نفرند كه بر سر هر راهى كه به بيت المقدس منتهى شود دوازده هزار نفر، حضور دارند " اين نشانگر انبوه لشكريان حضرت است، در ص 110 همين مأخذ روايتى ديگر درباره تجديد بناى قدس توسط امام چنين آمده است:
" خليفه اى از بنى هاشم فرود آيد كه زمين را از عدل و داد پر كند و عمارت بيت المقدس را به گونه اى بسازد كه همانندش ساخته نشده باشد " طبيعى است كه اين پيروزى شگفت انگيز و قاطع امام (عليه السلام) و ورود او به قدس شريف، همچون صاعقه اى بر سر غربيان فرود آيد و با شكست هم پيمانان يهودى
و فرو ريختن كيان آنها، گرفتار حالت جنون و وحشت شوند. بر اساس محاسبات سياسى و شناختى كه ما از وضع اروپائيان داريم، آنها بايد از طريق دريا و هوا عليه امام (عليه السلام) و سپاه وى به حمله اى نظامى دست بزنند، و چه بسا استفاده از جنگ افزارهاى خطرناك را نيز در سر بپرورانند.
اما آنگونه كه از روايات فهميده مىشود، عواملى وجود دارند كه فضاى خشن و پرتلاطم آن روز را به محيطى امن و آرام تبديل مىكنند، شايد مهم‌ترين آنها فرود حضرت مسيح (عليه السلام) در قدس و احساس ترس و اضطراب عميق غربى ها از روياروئى با حضرت مهدى (عليه السلام) باشد. علاوه بر آن، حضرت از امدادهاى غيبى نيز برخوردار است و در موارد لازم از آن بهره مىگيرد. هر چند تأثير اين امدادها بر حكومتها چندان زياد نيست اما، آثار فراوان آن بر دل ملت هاى اروپائى بسيار شگرف و قابل توجه است. ناگفته نماند كه حضرت، احتمالا جنگ افزارهاى پيشرفته اى نيز در اختيار دارد كه مىتواند با سلاح هاى غربى برابرى كرده و يا بر آنها برترى داشته باشد.
* *
فرود مسيح از آسمان فرود آمدن حضرت روح الله عيسى مسيح (عليه السلام) از آسمان، در آخر الزمان مورد اتفاق تمام مسلمانان است. بيشتر مفسران اين آيه را كه مىفرمايد:
" هيچ يك از اهل كتاب (تورات و انجيل) نيست مگر آنكه پيش از مرگ، به او (عيسى) ايمان آورد و او نيز روز قيامت بر آنان گواه باشد " (1) به همين معنا تفسير كرده‌اند. مؤلف كتاب مجمع البيان اين تفسير را از ابن عباس و ديگران نقل نموده و مىگويد طبرى نيز اين تفسير را پذيرفته است. علامه مجلسى اين تفسير را از امام باقر (عليه السلام) روايت كرده است كه فرمود:
" پيش از قيامت (عيسى) به دنيا فرود آيد و هيچ يك از ملت يهود و مسيح نماند مگر آنكه قبل از مرگ به او ايمان آورد و آن حضرت پشت سر مهدى نماز گزارد. " (2) روايات فرود آمدن مسيح در منابع شيعه و سنى فراوان است، از جمله اين روايت مشهور از پيامبر (صلى الله عليه وآله) كه فرمود:
" چگونه خواهيد بود آنگاه كه عيسى بن مريم در ميان شما فرود آيد و پيشواى شمااز خود شما باشد. " (3) اين روايت را جمعى از علماء اهل سنت از جمله بخارى و ديگران در باب " فرود آمدن عيسى " آورده‌اند. (4)
ابن حماد حدود سى روايت را تحت عنوان " فرود عيسى بن مريم (عليه السلام) و روش او " و تحت عنوان " مدت حيات مسيح بعد از فرود " آورده است، از جمله روايتى كه از پيامبر (صلى الله عليه وآله) نقل شده است:
" سوگند به آنكه جانم بدست اوست به يقين عيسى بن مريم به عنوان داورى عادل و پيشوايى دادگر در ميان شما فرود آيد. او صليب را بشكند و خوك را بكشد و ماليات را بردارد و اموال مردم به قدرى زياد شود كه ديگر كسى مالى قبول نكند " (1) و در همين مأخذ آمده است:
" پيامبران به دلائلى با يكديگر برادرند. آئين شان يكى و مادرانشان مختلف است، نزديكترينشان به من عيسى بن مريم است، چرا كه بين من و او پيامبرى نيست، او در ميان شما فرود خواهد آمد پس او را بشناسيد، مردى چهار شانه و سرخ و سفيد گونه است، خوك را مىكشد و صليب را مىشكند، و ماليات را برمىدارد و بجز اسلام آئينى را قبول نمىكند. دعوت او فقط در راستاى پروردگار جهانيان است " در شمارى از روايت هاى ابن حماد به اماكن متعددى به عنوان محل فرود عيسى (عليه السلام) اشاره شده است، از جمله قدس شريف، پل سفيد بر دروازه دمشق، كنار مناره‌اى در محل دروازه شرقى دمشق و دروازه لد در فلسطين.
بر اساس روايات ابن حماد، مسيح پشت سر امام مهدى (عليه السلام) نماز مىگزارد و هر سال به حج خانه خدا مشرف مىشود. مسلمانان به همراه او به نبرد با يهود، روم و دجال مىپردازند. آن بزرگوار پس از چهل سال زندگى به ديار باقى مىشتابد و مسلمانان پيكر او را به خاك مىسپارند.
در روايتى از اهل بيت (عليهم السلام) آمده است كه امام زمان (عليه السلام) مراسم دفن او را بطور آشكار و در برابر ديدگان مردم برگزار مىكند تا ديگر مسيحيان حرفهاى گذشته را
درباره او بر زبان نياورند و پيكر او را با پارچه اى كه دستباف مادرش حضرت مريم (عليها السلام) است كفن نموده و در قبر مريم در قدس به خاك مىسپارد.
با توجه به آيه قرآن كه: " هيچكس از اهل كتاب نيست مگر اينكه به او ايمان آورد " مىتوان گفت همه ملل مسيحى و يهودى پس از نزول مسيح به او ايمان مىآورند. شايد فلسفه عروج او به آسمان و طولانى شدن عمرش براى ايفاى نقش بزرگى است كه در مرحله حساس و تاريخى ظهور امام زمان (عليه السلام) بر عهده مىگيرد تا مسيحيان عالم كه احتمالا بزرگترين قدرت جهانى و جدى‌ترين مانع برپايى حكومت و تمدن الهى حضرت مهدى (عليه السلام) اند، از سر راه برداشته شوند.
از اين رو طبيعى است كه با ظهور مسيح، جهان مسيحيت خرسندى عميق خود را با برپائى تظاهرات گسترده مردمى ابراز نمايد و فرود عيسى (عليه السلام) را براى خود در برابر ظهور مهدى (عليه السلام) براى مسلمانان، موهبتى الهى پندارد و طبيعى است كه حضرت مسيح (عليه السلام) از كشورهاى مختلف آنان ديدار كند و خداوند نشانه ها و معجزه‌هايى را بدست او آشكار سازد و جهت هدايت تدريجى مسيحيان به اسلام در دراز مدت اقدام نمايد. در نتيجه نخستين نتايج سياسى فرود مسيح كاهش دشمنى حكومت هاى غربى نسبت به اسلام و مسلمانان و به گفته روايات، انعقاد پيمان صلح و آتش بس بين آنها و حضرت مهدى (عليه السلام) خواهد بود.
ممكن است نماز گزاردن مسيح، پشت سر حضرت مهدى (عليه السلام) پس از نقض قرارداد صلح توسط غربى ها و اقدام آنان به جنگ با لشكرى انبوه در منطقه باشد و در پى آن مسيح موضع صريح خود را در طرفدارى از مسلمانان اعلام و پشت سر حضرت مهدى (عليه السلام) نماز گزارد.
اما شكستن صليب و كشتن خوك، بعيد نيست كه پس از جنگ غربى ها در منطقه و شكست آنها بدست مهدى (عليه السلام) باشد. اين نكته نيز قابل توجه است كه امواج خروشان حمايت هاى مردمى از مسيح تأثير شگرفى بر حكومت هاى غرب قبل از نبرد بزرگ آنها با حضرت مهدى (عليه السلام) خواهد داشت.
اما ماجراى ظاهر شدن دجال، با توجه به روايات، به احتمال قوى مدتى نه چندان كوتاه، پس از برپائى حكومت جهانى حضرت مهدى (عليه السلام) و رفاه عمومى ملت هاى جهان و پيشرفت حيرت انگيز علوم به وقوع خواهد پيوست.
خروج دجال جنبشى بر اساس لاابالى گرى و نشأت گرفته از توطئه يهود و همانند جريان " هيپى گرى " غربى است كه ناشى از عيش و نوش و خوشگذرانى است. البته جنبش دجال يك چشم بسيار پيشرفته و داراى ابعاد عقيدتى و سياسى گسترده اى است كه تمامى ابزارهاى علمى روز را در تبليغات و ترفندهايش به كار مىگيرد و يهوديان كه در پشت اين حركت قرار دارند، از او پيروى كرده و با فريب دختران و پسران جوان آنان را در راستاى اهداف خود قرار مىدهند و مىتوان گفت كه فتنه و آشوب دجال بر مسلمانان فتنه اى سخت و ناگوار خواهد بود.
درباره رواياتى كه مىگويند: مسيح (عليه السلام) دجال را مىكشد، بايد دقت و بررسى به عمل آورد زيرا اين عقيده مسيحيان است كه در انجيل آنان آمده. در حالى كه فرمانرواى حكومت جهانى، بنا بر نظر تمام مسلمانان، حضرت مهدى (عليه السلام) است و مسيح (عليه السلام) نقش ياور و پشتيبان او را بر عهده خواهد گرفت. در روايات اهل بيت (عليهم السلام) آمده است كه مسلمانان به رهبرى حضرت مهدى (عليه السلام) دجال را به هلاكت مىرسانند.
پيمان صلح بين امام (عليه السلام) و غربى ها از روايات فراوانى كه مربوط به اين پيمان است مىتوان پى برد كه محتواى اصلى پيمان، برقرارى صلح، عدم تجاوز و همزيستى مسالمت‌آميز است. به نظر مىرسد هدف امام (عليه السلام)، ايجاد بسترى مناسب براى فعاليت هاى خود و برنامه هاى حضرت مسيح (عليه السلام) است تا او بتواند به شكل طبيعى در هدايت ملل غربى گام بردارد و تحولى در عقايد و سياست هاى آنها بوجود آورد و انحرافات حكومت ها و تمدن هاى غرب را برملا سازد. از روايات مربوط به اين قرارداد مىتوان فهميد، بين اين صلح و صلح حديبيه كه پيامبر گرامى (صلى الله عليه وآله) با قريش منعقد كرد شباهت زيادى
وجود دارد. در صلح حديبيه، متاركه جنگ به مدت ده سال مورد توافق طرفين قرار گرفت و خداوند آن را فتح المبين ناميد، اما زمامداران ستمگر قريش اين عهد و پيمان را يك جانبه شكستند و از نيات پليد خود پرده برداشتند و همين عمل آنها، انگيزه روى آوردن مردم به اسلام و مجوزى براى سركوبى مشركان گرديد. در اين صلح نيز غربيها دست به پيمان شكنى مىزنند و از خصلت طغيان و تجاوز خود پرده برمىدارند و به گفته روايات با يك ميليون سرباز، منطقه را به جنگ و آشوب كشانده و پيكار بزرگى بوجود مىآورند كه بر اساس روايات، اين نبرد از نبرد آزادى قدس نيز بزرگتر خواهد بود. از پيامبر (صلى الله عليه وآله) روايت شده كه فرمود:
" بين شما و روم چهار پيمان صلح برقرار گردد كه چهارمين آنها بدست مردى از خاندان هرقل است و سالها (يا دو سال) به طول انجامد. مردى از قبيله عبد القيس بنام سؤدد بن غيلان پرسيد: در آن روز پيشواى مردم چه كسى خواهد بود؟ فرمود: مهدى از فرزندانم " (1) از حذيفة بن يمان منقول است كه گفت:
" پيامبر خدا (صلى الله عليه وآله) فرمود: بين شما و بنى اصفر (رومى ها يا اروپائى ها) صلحى برقرار شود ولى آنها در مدت باردارى زنى (يعنى 9 ماه) به شما خيانت كنند و با هشتاد لشكر از راه زمين و دريا حمله‌ور شوند. هر لشكر شامل دوازده هزار سرباز است آنها بين يافا و عكا فرود آيند. فرمانرواى آنها كشتى هايشان را به آتش كشد و به ياران خود گويد: از سرزمينتان دفاع كنيد، آنگاه جنگ و كشتار از دو طرف آغاز شود.
سپاهيان به كمك يكديگر بشتابد. حتى كسانى كه در حضرموت يمن هستند به يارى شما آيند. در آن هنگام خداوند با نيزه و شمشير و تير خود، بر آنها هجوم آورد و به سبب آن بزرگترين كشتار در ميانشان واقع گردد " (2) معناى جمله: " خداوند با نيزه... به آنها هجوم آورد " اين است كه خداوند مسلمانان را
به كمك فرشتگان و امداد غيبى عليه دشمنان يارى فرمايد.
در ص 142 همين كتاب آمده است:
" رومى ها بين صور تا عكا لنگر اندازند، آن هنگام است كه فتنه ها آغاز شود " همچنين در ص 115 آمده است:
" خداوند دو كشتار ميان مسيحيان مقدر نموده كه يكى واقع شده و ديگرى باقى مانده است ".
و نيز آمده است:
" آنگاه خداوند باد و پرندگان را بر روميان مسلط كند. پرندگان بالهاى خود را به صورت آنها بكوبند تا چشمانشان از حدقه درآيد. زمين آنها را در خود فرو برد. پس از آن دچار صاعقه و زمين لرزه شده و زمين زير پايشان گود شود. خداوند صبر كنندگان را يارى و آنان را پاداش نيك دهد، همچنانكه ياران محمد (صلى الله عليه وآله) را پاداش نيك بخشيد و دلها و سينه هايشان را مالامال از شجاعت و جرأت گرداند " (1) چنين به نظر مىرسد كه هدف غربى ها از پياده كردن نيرو بين يافا وعكا يا بين صور و عكا چنانچه در اين دو روايت آمد بازگرداندن مجدد فلسطين به يهوديان از يك سو و تعيين قدس بعنوان هدف نظامى جهت توجيه هجوم آنها از سوى ديگر است.
در روايت بعدى مىخوانيم كه آنان نيروهاى خود را در طول سواحل از عريش در مصر تا انطاكيه در تركيه پياده مىكنند. از حذيفة بن يمان نقل شده كه گفت:
" پيامبر خدا را پيروزى و فتحى نصيب گردد كه همانند آن از زمان بعثت وى رخ نداده است، عرض كرديم: اى رسول خدا اين فتح و پيروزى بر شما مبارك باد، آيا جنگ پايان مىيابد؟ فرمود: هرگز، هرگز، سوگند به كسى كه جانم بدست اوست، اى حذيفه، پيش از آن شش حادثه واقع شود... حضرت آخرين آنها را فتنه روم ياد كرد كه آنها به مسلمانان خيانت كرده و با هشتاد لشكر در فاصله بين انطاكيه تا عريش فرود آيند " (2)
در روايات مربوط به فرود عيسى (عليه السلام) آمده است كه جنگ در آن زمان پايان خواهد يافت و تأييد اين مطلب، جنگ هاى امروز مسلمانان با روميان (غربى ها) است كه پايان نيافته و نخواهد يافت تا حضرت از پس پرده غيب خارج شده و مسيح (عليه السلام) از آسمان فرود آيد و خداوند ما را بر آنها در مرحله طغيان جهانيشان پيروز گرداند.
در روايت آمده است كه:
" در فلسطين دو درگيرى با روميان اتفاق افتد كه يكى از آنها " گل چين " و ديگرى " درو " ناميده شود. " (1) يعنى جنگ دوم نابود كننده تر از جنگ اول خواهد بود.
روايت بعدى به اين معنا اشاره مىكند كه نبرد مهدى (عليه السلام) با غربى‌ها جنگى نابرابر است و البته به ظاهر موازنه قدرت به نفع آنهاست، از اين رو برخى بزدلان عرب به آنها مىپيوندند و بقيه بى طرف مىمانند. ابن حماد به نقل از صفوان در تفسير اين آيه كه فرموده است: " شما به زودى بسوى قومى بسيار قدرتمند فراخوانده شويد " مىگويد: منظور روميانند در روز نبرد بزرگ. سپس مىافزايد: خداوند عرب ها را در آغاز اسلام به جنگ با كفار دعوت نمود، آنها گفتند: " مال، زن و فرزندان، ما را سرگرم و مشغول داشته است " خداوند فرمود: " شما به زودى بسوى قومى بسيار نيرومند فراخوانده شويد "، آنها بار ديگر در جنگ با روم همان گويند كه در آغاز اسلام گفتند آنگاه تهديد آخر آيه درباره آنها تحقق يابد كه " خداوند شما را به عذابى دردناك كيفر دهد " (2) صفوان مىگويد: " استادان ما چنين نقل كرده‌اند كه در آن روز گروهى از عرب ها از دين برگشته و مرتد شوند و برخى ديگر دچار ترديد شده، از نصرت و يارى اسلام روى گردان شوند " از دين برگشتگان آنانند كه از روميان حمايت مىكنند و روى گردانان از يارى
اسلام، همان افراد بىطرف‌اند و بدست حضرت بعد از پيروزى بر روميان، به عذابى دردناك گرفتار شوند، روايتى را ابن حماد نقل كرده كه اجر شهيدان اين جنگ را معادل پاداش شهداى بدر در كنار پيامبر (صلى الله عليه وآله) مىداند:
" پيامبر (صلى الله عليه وآله) فرمود: برترين شهيدان در زير آسمان از آغاز خلقت عبارتند از: هابيل كه بدست قابيل ملعون، ظالمانه كشته شد، پس از او پيامبرانى كه بدست امت هاى خود شهيد شدند در حالى كه براى هدايت آنها مبعوث شده بودند و سخنشان اين بود كه پروردگار ما خداست و مردم را به سوى او دعوت مىكردند، سپس مؤمن آل فرعون و آنگاه صاحب ياسين و بعد حمزة پسر عبد المطلب، و بعد كشتگان جنگ بدر و بعد كشتگان جنگ احد، آنگاه كشتگان حديبيه و پس از آن كشته هاى جنگ احزاب و سپس كشتگان حنين و پس از آن كسانى كه بعد از من بدست خوارج طغيانگر و نابكار كشته شوند، بعد از اينها مجاهدان راه خدا... تا آنكه كارزار بزرگ روم اتفاق افتد كه كشتگان آن همچون شهداى بدر خواهند بود. " (1) شايد عبارت كشتگان حديبيه كه در روايت وارد شده اشتباه و يا اضافه باشد، زيرا منابع تاريخى وقوع جنگ يا كشته اى را در حديبيه درج نكرده‌اند.
ولى در منابع شيعه به نقل از اهل بيت (عليهم السلام) آمده است كه برترين شهيدان در پيشگاه خدا، ياران سالار شهيدان امام حسين (عليه السلام) و شهيدانى هستند كه در ركاب امام مهدى (عليه السلام) به قتل مىرسند.
درباره زمان هجوم اروپائيان، به سرزمين هاى اسلامى بايد گفت كه بر اساس روايات، مدت پيمان صلحى كه با غربيان منعقد مىگردد هفت سال است اما آنان بعد از گذشت دو سال و به نقل برخى روايات سه سال، خيانت نموده و پيمان شكنى مىكنند، چنان كه در روايت ابن حماد به نقل از ارطات آمده است:
" پس از كشته شدن سفيانى و به غنيمت درآمدن اموال قبيله كلب، صلحى بين مهدى و فرمانرواى طغيانگر روم برقرار شود. بگونه‌اى كه بازرگانان شما و آنها به كشورهاى يكديگر رفت و آمد كنند. آنها سه
سال به ساختن كشتى هاى خود پردازند (نيروى دريائى خود را مجهز سازند) تا آنكه كشتى هاى روميان در سواحل صور تا عكا لنگر اندازند و آنجا صحنه كارزار گردد " (1) اما در روايتى كه قبلا گذشت خيانت و نقض پيمان آنها را پس از مدت باردارى زنى يعنى بعد از نه ماه بازگو كرد. والله العالم.
گرايش غربى ها به اسلام شكست فاحش غربيها بدست حضرت مهدى (عليه السلام) در فلسطين و شام تأثير فراوانى بر ملل غرب و آينده آن خواهد گذاشت و بى ترديد نفوذ كلام، در دنياى غرب، متعلق به مسيح، مهدى (عليه السلام) و موج افكار مردم اروپا كه پشتيبان آن دو بزرگوارند، خواهد بود. موجى كه عهده دار براندازى حكومت هاى كفر پيشه و بر پايى حكومت هايى است كه با دولت حضرت مهدى (عليه السلام) اعلام همبستگى نمايند.
به بيان روايات شيعه و سنى، مهدى (عليه السلام) رهسپار غرب مىشود و به اتفاق يارانش شهر بزرگ روم، يا شهرهاى روم را فتح مىكند، برخى از اين روايات مىگويند: او به همراه يارانش با گفتن تكبر آنها را فتح مىنمايند.
در روايتى چنين آمده است: " او قسطنطنيه، روم و سرزمين چين را مىگشايد " (2) و نيز آمده است:
" او رهسپار سرزمين روم شود و به اتفاق يارانش شهر بزرگ روم را آزاد كند " (3) همچنين آمده است:
" شهرى كه مهدى (عليه السلام) در روم فتح مىكند مركز و كانون سرزمين روم است " (1) و از امام صادق (عليه السلام) نقل شده كه فرمود:
" آنگاه روميان بدست حضرت اسلام آورند و امام (عليه السلام) براى آنان مسجدى بنا كند و مردى از يارانش را جانشين و نماينده خود قرار دهد و بازگردد " (2) از عكرمه و سعيد بن جبير در تفسير اين گفته خداوند كه " لهم في الدنيا خزى " (يعنى: براى آنان در دنيا خفت و خوارى است) نقل شده است كه گفت:
" مراد شهرى در روم است كه آزاد گردد " (3) و در روايتى ديگر آمده است:
" شهر رومى را با تكبير هفتاد هزار تن از مسلمانان آزاد سازد " (4) * *
سيماى حكومت جهانى امام مهدى (عليه السلام) آيات و رواياتى كه نويد بخش ظهور امام زمان (عليه السلام) است مأموريت الهى آن حضرت را مأموريتى سترگ، با ابعاد گوناگون و اهدافى بسيار و الا توصيف مىكنند.
اين واقعه بزرگ، زندگى را در كره زمين دگرگون و فصل نوينى را به روى بشريت مىگشايد.
اگر مأموريت آن حضرت فقط برچيدن ظلم و زنده كردن دوباره اسلام و برپايى تمدن عادلانه الهى و پرتو افشانى آن بر جهان باشد كافى است، اما علاوه بر آن، تكامل شگرف زندگى بشر از نظر مادى نيز با مراحل گذشته، هر چند مترقى و پيشرفته باشد قابل مقايسه نخواهد بود.
اين تحول عميق و سريع، بسترى براى راهيابى به ژرفاى هستى و دستيابى به اسرار آسمان ها و ساكنان آن ايجاد مىكند و اين موضوع مقدمه اى خواهد بود براى كشف بزرگترين رازهاى عالم يعنى گشودن درهاى علوم غيب و باخبر شدن از وقايع جهان پر رمز و راز آخرت.
و اينك گوشه اى از ابعاد اين تحول رسالت آسمانى را با توجه به گنجايش كتاب بيان مىكنيم.
پاكسازى كره زمين از ستم و ستمكاران در نگاه نخست چنين به نظر مىرسد كه پاك سازى زمين از ظلم و برچيدن بساط طاغوتها و ستمگران امرى ناممكن است. گويا زمين به آه و ناله مظلومان و تحمل ستمگران شوم خو گرفته و فرياد رسى وجود ندارند به گونه اى كه ما هيچ دورانى را سراغ نداريم كه خالى از وجود ستمگران باشد. چرا كه آنان به درخت هرزه و پليدى شباهت دارند كه داراى ريشه هاى محكم‌اند. و هرگاه يكى از آنها بركنده شود، ده برابر جايگزين مىگردد. و اگر ظالمان در نسلى نابود شوند گروه گروه در جاى ديگر به توليد مثل پردازند.
ولى خداوند حكيم كه بر اساس مصالح خويش، زندگى انسان را بر اساس قانون جنگ حق و باطل و خير و شر برقرار نموده، براى هر چيز حد و مرزى و براى هر عصر و زمان سرنوشتى و بالاخره براى ظلم و بيداد هم پايانى تعيين نموده است.
در تفسير اين آيه شريفه مىفرمايد: " تبهكاران به چهره‌شان شناخته شوند و از پيشانى و پايشان گرفته شوند " (1) از امام صادق (عليه السلام) روايت شده: " خداوند آنها را هميشه مىشناسد اما آيه شرائط زمان قائم را بيان مىكند كه مجرمان را از سيما و صورتشان مىشناسد و او و يارانش با شمشير آنها را تنبيه مىكنند تنبيه كردنى " (2) و از امير مؤمنان (عليه السلام) منقول است كه فرمود:
" خداوند، ناگاه بوسيله مردى از ما اهل بيت گشايشى (براى مسلمانان) بوجود آورد، پدرم فداى آن فرزند بهترين كنيزان باد... هم اوست كه (دشمنان) در مدت هشت ماه بجز شمشير و كشتار از او چيزى دريافت نخواهند كرد " (3)
از امام باقر (عليه السلام) نقل شده كه فرمود:
" پيامبر خدا (صلى الله عليه وآله) با ملايمت و نيكى در ميان امت خود رفتار مىكرد و با مردم انس مىگرفت و قائم با كشتار (دشمنان) رفتار كند و توبه كسى را نپذيرد، اين، فرمانى است كه او به همراه دارد. واى بر كسى كه با وى دشمنى كند " (1) مراد از فرمانى كه همراه اوست، همان عهد نامه معروف است كه از جد بزرگوارش رسول خدا (صلى الله عليه وآله) رسيده و چنان كه وارد شده در آن فرمان اين جمله وجود دارد. " بكش، باز هم بكش و توبه كسى را نپذير " يعنى توبه هيچ مجرم و جنايتكارى را قبول مكن.
و در حديثى ديگر از امام باقر (عليه السلام) روايت شده كه فرمود:
" شباهت داشتن مهدى (عليه السلام) به جدش رسول خدا (صلى الله عليه وآله) در قيام و ظهور او با شمشير و كشتن دشمنان خدا و رسول و نابودى ستمگران و طاغوت هاست، او با شمشير و ايجاد ترس در دل دشمنان حمايت شود.
لشكريان او به هر مأموريتى اعزام شوند پيروز بازگردند. " (2) عبد العظيم حسنى از امام جواد (عليه السلام) روايت مىكند كه فرمود:
" وقتى شمار لشكر او (مهدى) به حد نصاب يعنى ده هزار تن برسد به فرمان خدا خروج كند و پيوسته دشمنان خدا را از دم تيغ بگذراند تا آنكه خداوند از او خشنود شود. پرسيدم: چگونه از خشنودى خدا آگاه گردد؟ فرمود: خداوند مهربانى و رحمت را در دل او افكند " (3) حتى در برخى روايات آمده كه تعدادى از ياران او دچار شك و ترديد شده و نسبت به كثرت خونريزى و كشتار ظالمان بدست وى اعتراض مىكنند. از امام
باقر (عليه السلام) روايت شده كه فرمود:
" وقتى او (مهدى) به ثعلبيه (نام مكانى در عراق) رسد، مردى از بستگان وى كه از لحاظ جسمانى و شجاعت قوى‌ترين مردم، بعد از حضرت است برخيزد و گويد، اى آقا! چه مىكنى؟ به خدا قسم كه تو مردم را همچون گوسفندان از جلوى خود مىرانى (يعنى همچون شبان و يا گرگ كه گله گوسفند را رم مىدهد) آيا به فرمان پيامبر خدا (صلى الله عليه وآله) چنين كنى يا به چيز ديگر؟ در اين هنگام شخصى كه عهده دار بيعت (يعنى مسئول گرفتن بيعت از مردم براى امام) مىگويد: ساكت مىشوى يا گردنت را بزنم، آنگاه قائم فرمايد: اى فلان خاموش باش، آرى به خدا سوگند من منشورى از رسول خدا (صلى الله عليه وآله) با خود دارم، اى فلان آن صندوقچه را بياور، صندوق را نزد او آورد و امام منشور پيامبر (صلى الله عليه وآله) را بخواند، در اين هنگام مرد معترض گويد: فدايت شوم اجازه بده سرت را ببوسم، امام سر را جلو مىبرد و او بين دو چشم وى را بوسه مىدهد و مىگويد خدا مرا فداى تو گرداند دوباره با ما تجديد بيعت كن، امام مجددا با آنها بيعت مىكند " (1) بى ترديد نشانه و يا نشانه‌هائى وجود دارد كه ياران امام پى مىبرند، آن نامه همان منشور معروف پيامبر (صلى الله عليه وآله) است اما درخواست مجدد آنها براى تجديد بيعت بدين جهت است كه ايراد و اعتراض آنها خود نوعى اخلال در بيعت محسوب مىشود.
ممكن است برخى، مجازات و قتل ستمگران از سوى امام (عليه السلام) را سنگدلى و افراط در كشتار تعبير كنند اما در واقع آن اقدام امام، مانند يك عمل جراحى است كه براى پاكسازى جامعه اسلامى و ساير جوامع جهانى از لوث وجود سركشان و ستم پيشگان ضرورت دارد و بدون آن هرگز بساط ظلم برچيده نشده و عدالت حاكميت نخواهد يافت و اگر امام (عليه السلام) با سياست ملايمت و گذشت، رفتار نمايد هرگز ترفندها و توطئه هاى جديد مستكبران از بين نخواهد رفت. زيرا ستمگران در
جوامع كنونى همچون شاخه هاى خشكيده يك درخت، بلكه مانند غده سرطانى‌اند كه براى نجات بيمار چاره اى جز ريشه كنى آن وجود ندارد، هر چند اين كار دشوار باشد.
و اما آنچه موجب آرامش خاطر ترديد كنندگان در اين سياست مىگردد اين است كه اولا امام عهدنامه معروفى از پيامبر (صلى الله عليه وآله) با خود دارد و ثانيا خداوند به آن حضرت دانش و آگاهى خاصى نسبت به باطن مردم و شخصيت آنان عنايت مىفرمايد و حضرت در پرتو اين نور الهى به اشخاص مىنگرد و هدايت آنها را مىشناسد و دواى دردشان را مىداند، از اين رو بيم آن نمىرود افرادى كه اميد هدايتشان وجود دارد بدست امام (عليه السلام) كشته شوند، همچنانكه خداوند در داستان خضر و موسى (عليه السلام) دليل كشته شدن آن جوان بدست خضر (عليه السلام) را جلوگيرى از به كفر و طغيان كشاندن والدين جوان بيان كرده است. علاوه بر آن روايات نشانگر اين است كه خضر (عليه السلام) با حضرت مهدى (عليه السلام) ظاهر شده و از ياران و همكاران او خواهد بود و حضرت مهدى (عليه السلام) قطعا از علم لدنى (علم ناآموخته الهى) كه خضر در اختيار دارد نيز برخوردار است. خداوند مىفرمايد: " ما او را از جانب خود رحمت بخشيديم و او را علم و الهامى بىواسطه آموختيم " (1) آن دو بزرگوار از اين نعمتهاى الهى در بارور ساختن بذر خوبى ها و دفع شر از مؤمنان و ريشه كنى فساد و تباهى پيش از آنكه درخت پليدى گردد، استفاده مىكنند.. به احتمال قوى فعاليت هاى خضر (عليه السلام) و يارانش در حكومت مهدى (عليه السلام) آشكار و علنى است و آن بزرگواران بر مردم حق ولايت داشته و مىتوانند در قوانين، مقررات و اوضاع ظاهرى آن حكومت، حق نقض داشته باشند. در روايات آمده
است كه حضرت مهدى (عليه السلام) بين مردم بر اساس احكام واقعى الهى كه خداوند به وى ارائه مىدهد، داورى مىكند، به همين خاطر از هيچكس گواه، دليل و برهان نمىخواهد، او در كشتن ظالمان و تبهكاران از دانش و بينش واقعى و علم لدنى خود استفاده مىكند و گاهى ياران او نيز در قضاوت و داورى بين مردم و به هلاكت رساندن مجرمان همين شيوه را به كار مىبرند. اما در ساير كارها بر اساس ظاهر افراد با مردم رفتار مىنمايند. البته نبايد فراموش كرد كه خضر (عليه السلام) و يارانش داراى شرايط ويژه اى هستند.
احياء دوباره اسلام و جهان شمولى آن در تفسير آيه شريفه اى كه مىفرمايد: " اوست خدائى كه رسولش را با وسايل هدايت و دين حق فرستاد تا آن را بر تمام اديان عالم برترى دهد هر چند مشركان را ناخوش آيد " (1) از امير المؤمنين (عليه السلام) روايت شده كه فرمود:
" آيا اين آيه عملى شده است؟ هرگز، سوگند به كسى كه جانم بدست اوست، هيچ آبادى نمىماند مگر اينكه هر صبح و شام در آن شهادت به وحدانيت خدا و رسالت محمدى (صلى الله عليه وآله) بدهند " (2) از ابن عباس در همين رابطه نقل شده است كه گفت:
" هيچ يهودى، نصرانى و يا پيرو دينى نماند مگر آنكه به اسلام گرود. تا آنكه جزيه گرفتن (ماليات سرانه‌اى كه از پيروان ساير اديان آسمانى گرفته مىشود) برداشته و صليب شكسته و خوك كشته شود و آن مصداق فرموده خداوند است كه " اسلام را بر تمام اديان جهان پيروز گرداند، هر چند مشركان را ناخوش آيد " و اين امر در زمان قيام قائم (عليه السلام) پديدار گردد " (3)
معناى اين جمله كه جزيه برداشته شود اين است كه از اهل كتاب، چيزى جز اسلام پذيرفته نخواهد شد. ابو بصير مىگويد: از امام صادق (عليه السلام) درباره اين آيه سؤال كردم، حضرت فرمود:
سوگند به خدا هنوز تفسير اين آيه تحقق نيافته است، عرض كردم: فدايت شوم، پس چه زمانى تحقق يابد؟ فرمود: وقتى با اراده خدا، قائم قيام نمايد پس چون قائم ظهور كند، كافران و مشركان از قيام و ظهور وى ناراضى و نگران شوند، زيرا اگر كافر و مشركى حتى در پشت صخره اى نهان شود، آن صخره به صدا درآيد و گويد: اى مسلمان، در پناه من كافر و يا مشركى مخفى شده است، او را به قتل برسان، پس به سراغش رفته و او را به هلاكت رسانند " (1) و از امام باقر (عليه السلام) منقول است كه فرمود:
" قائم، به سبب پيدايش ترس (در دل دشمنان) يارى گردد و با پشتيبانى خدا تأييد شود و زمين در زير پايش پيموده شود، گنج هاى زمينى برايش آشكار و فرمانروائى و سلطنت وى شرق و غرب جهان را فرا گيرد. خداوند دين خود را بوسيله او پيروز گرداند هر چند مشركان ناخشنود و مخالف باشند، ويرانى هاى زمين آباد گردد و عيسى روح الله (عليه السلام) به زمين فرود آيد و پشت سر او نماز گزارد " (2) و نيز از آن حضرت در تفسير آيه ياد شده آمده:
" چنين خواهد شد كه كسى باقى نماند مگر آنكه به رسالت محمد (صلى الله عليه وآله) اقرار كند " (3) و از امام صادق (عليه السلام) روايت شده كه فرمود:
" از پدرم (امام باقر) درباره اين دو آيه پرسيدند: " با همه مشركان مبارزه كنيد چنان كه آنها با همه شما مبارزه مىكنند... با آنان بجنگيد تا در زمين فتنه اى باقى نمانده و دين و آئين تنها از آن خدا باشد " او
فرمود: تأويل اين آيه هنوز فرا نرسيده، اگر قائم ما قيام كند، كسانى كه او را درك كنند تأويل اين آيه را خواهند ديد و سرانجام آيين محمد (صلى الله عليه وآله) هر جا كه مهتاب بتابد همه را فرا خواهد گرفت و اثرى از شرك بر زمين باقى نخواهد ماند، چنان كه خداوند فرموده است " (1) و نيز در تفسير آيه شريفه " به زودى نشانه هاى خود را به آنان در كرانه‌ها و در جان خودشان نشان دهيم تا براى آنان آشكار شود كه او حق است " (2) از امام باقر (عليه السلام) منقول است كه فرمود:
" خداوند مسخ شدن آنها را (به صورت بوزينه و خوك) به خودشان نشان دهد و در آفاق، فرو ريختن آسمان ها را به آنها بنمايد تا قدرت خدا را در خود و در سراسر جهان احساس كنند و مراد از گفته خداوند كه فرمود: " تا براى آنان آشكار گردد كه او حق است " خروج قائم است كه حق است و از جانب خداوند. و اين مردم به يقين او را خواهند ديد " (3) پيامبر (صلى الله عليه وآله) فرمود:
" مهدى از عترت من و از فرزندان فاطمه است او بر سيره و سنت من مبارزه كند آنگونه كه من بر اساس وحى مبارزه نمودم " (4) همچنين فرمود:
" در جهان جز فرمانروائى اسلام وجود نخواهد داشت و زمين چون لوح سيمين خواهد شد " (5) يعنى زمين از لوث كفر و نفاق پاك و پيراسته خواهد شد مانند لوح نقره خالص وناب.
از امير مؤمنان (عليه السلام) روايت شده كه فرمود:
" او (قائم) رأى و نظر را از قرآن گيرد، آنگاه كه ديگران قرآن را بر رأى و انديشه خود بازگردانند، به آنان رفتار عادلانه حاكم را نشان دهد و بخش هاى متروك كتاب و سنت را زنده كند " (1) يعنى حضرت (عليه السلام) از قرآن پيروى نموده و مانند منحرفان، تفسير آن را بر اساس خواسته خود دگرگون نمىكند.
از امام باقر (عليه السلام) نقل شده كه فرمود:
" گويا مشاهده مىكنم كه دين شما همچون پرنده اى در خون خود دست و پا مىزند و كسى آن را نجات نمىدهد مگر مردى از خاندان ما اهل بيت. پس در زمان او در هر سال، دو پاداش و در هر ماه دو روزى به شما دهند. در دولت او به حكمت دست يابيد بگونه‌اى كه زن در خانه‌اش بر اساس كتاب خدا و سنت رسولش (صلى الله عليه وآله) داورى كند " (2) اينكه امام مىفرمايد: " همچون پرنده اى كه در خون خود دست و پا مىزند " تشبيه دقيقى از وضع اسلام است كه مانند پرنده اى مجروح و بال شكسته در خون خود مىتپد يعنى اسلام را تحريف و مسلمانان را از آن دور مىسازند تا حضرت آن را نجات بخشيده و زنده كند و دوباره به مسلمانان برگرداند و شايد مراد از اينكه " در سال دو بخشش و در ماه دو روزى به شما مىدهد " يعنى هر شش ماه يك پاداش از بيت المال و هر دو هفته يك بار مواد غذائى و لوازم مورد نياز عمومى در اختيار همه قرار مىگيرد.
امام ششم مىفرمايد:
" خداوند بدعت ها را بوسيله او نابود و گمراهى ها را بدست او محو و سنت ها را زنده خواهد ساخت " (3) از امام باقر (عليه السلام) روايت شده كه فرمود:
" در زمين هيچ ويرانه‌اى نماند مگر آنكه آباد گردد و بجز خدا هيچ معبودى از بت و غير آن باقى نماند مگر اينكه دچار حريق گردد و بسوزد " (1) ابزار هدايت مردم توسط امام زمان (عج) اكنون اين سؤال مطرح مىشود كه چگونه حضرت مهدى (عليه السلام) خواهد توانست اسلام را در ميان ملت هاى غير مسلمان گسترش دهد، در حالى كه مردم در زندگى مادى غوطه‌ور و از ايمان و ارزش هاى معنوى فاصله داشته و نسبت به اسلام و مسلمانان بدبينند؟! در اينجا لازم است به عوامل فراوان اعتقادى، سياسى و اقتصادى كه پاره اى از آنها در بخش نهضت ظهور، گذشت توجه گردد، از جمله آنكه ملت هاى جهان، زندگى مادى و منهاى دين را تجربه نموده و ناهماهنگ بودن بى دينى را با فطرت آدمى با همه وجود لمس كرده‌اند.
از سوى ديگر بايد توجه داشت كه ا سلام دينى مطابق با فطرت است و اگر زمامداران طاغوتى بگذارند كه نور اسلام توسط علماء و مؤمنان راستين به ملت ها برسد، مردم گروه گروه به اسلام مىپيوندند. يكى ديگر از دلايل هدايت مردم، معجزاتى است كه توسط حضرت براى ملل جهان نمايان مىگردد و از بارزترين آنها نداى آسمانى است كه شرح آن قبلا گذشت. گرچه تأثير اين معجزات بر حكام جور، زود گذر، ضعيف و يا نامحسوس است اما آثار آن بر ملت ها عميق و كارآمد خواهد بود.
شايد يكى از مهمترين عوامل تأثيرگذار بر ملت ها پيروزى هاى پى در پى نظامى امام (عليه السلام) باشد زيرا روح غربى ها دوستدار و ستايشگر نيروهاى پيروزمند است.
اگر چه دشمن آنها باشد مخصوصا اگر اين پيروزى با معجزه و كرامت همراه باشد.
فرود آمدن مسيح (عليه السلام) و معجزاتى كه خداوند به دست با كفايت او براى ملت هاى غرب و مردم دنيا آشكار مىسازد، از ديگر عوامل موفقيت امام زمان است. حتى مىتوان گفت نقش اصلى حضرت مسيح (عليه السلام) در ميان غربى ها جلوه خواهد كرد.
طبعا ملل غربى و فرمانروايان آنها در آغاز، به سبب حضور مسيح مسرور شده و به او ايمان مىآورند. اما همين كه وى گرايش و تمايل خود را نسبت به حضرت مهدى (عليه السلام) و اسلام ابراز نمايد، دولت هاى غربى نسبت به آن حضرت ايجاد ترديد و تشويش مىنمايند تا بتوانند حمايت عمومى را از او كاهش دهند ولى در همان حال ياران و هوادارانى از ملت هاى غربى براى او باقى مىماند و در دل آنان تحولى اعتقادى و سياسى بوجود مىآيد بگونه‌اى كه در سرزمين هاى اروپائى موجى از حركت هوادار امام زمان را ايجاد مىكنند چنان كه قبلا نيز به آن اشاره كرديم.
از ديگر عوامل مؤثر، تحول شگرف اقتصادى است. امكانات رفاهى مردم بدست امام زمان چنان تحول مىپذيرد كه به گفته روايات، در تاريخ جهان و ملت ها ديگر بى سابقه است. بديهى است چنين اوضاع و شرائطى تأثير فراوانى بر روح و جان ملت هاى غربى خواهد داشت.
دگرگونى زندگى مادى و ايجاد رفاه بدست حضرت از نكات بارز در روايات مربوط به حضرت مهدى (عليه السلام) پيشرفت تكنولوژى در حكومت جهانى اوست. چرا كه شكل زندگى مادى در عصر امام (عليه السلام) از آنچه در عصر خود مىشناسيم و از آنچه بشريت با تلاش خود و تحولات علمى بدان خواهد رسيد بسيار پيشرفته تر است. اينك پاره اى از روايات مربوط به آن را مرور مىكنيم:
استخراج و تقسيم گنج هاى زمين بين مردم در اين زمينه روايات فراوانى وجود دارد، از جمله روايتى از رسول خدا (صلى الله عليه وآله) نقل شده كه فرمود: " زمين گنج‌هايش را براى او خارج سازد و او اموال بى شمارى بين مردم تقسيم كند " (1) و در روايتى آمده است:
" او گنجها را همچون ستون طلا بيرون مىكشد " و روايتى كه مىگويد: " او مال و ثروت بى شمار بين مردم تقسيم مىكند " در منابع شيعه و سنى مشهور است و نشانگر رفاه اقتصادى بى سابقه و طبع سخاوتمند و محبت آن بزرگوار نسبت به مردم است.
امام باقر (عليه السلام) مىفرمايد: " وقتى قائم اهل بيت (امكانات) را بطور مساوى تقسيم نمايد و در رعيت عدالت برقرار سازد، هر كس از وى اطاعت كند از خدا اطاعت نموده و هر كس نافرمانى او را كند، نافرمانى خدا را نموده است، او تورات و ديگر كتابهاى الهى را از غارى در انطاكيه خارج سازد. بين يهوديان بر اساس تورات و ميان مسيحيان طبق انجيل و بين اهل زبور بر پايه دستورات آن و بين مسلمانان بر پايه آيات قرآن داورى كند، اموال و ثروت هاى دنيا از درون و برون زمين نزد وى جمع آورى شود و به مردم گويد:
بيائيد بسوى چيزى كه بخاطر آن قطع رحم و خويشاوندى نموديد و براى آن خون هاى حرام ريختيد و به علت آن مرتكب محرمات خدا شديد... به اندازه اى مال و ثروت بخشد كه قبل از او هيچكس چنان نكرده.
زمين را پر از عدل و داد و نور گرداند همچنانكه از ظلم و جور و شر پر شده است " (2) فراوانى نعمت و آبادى زمين از پيامبر اكرم (صلى الله عليه وآله) منقول است كه فرمود:
" امت من در زمان مهدى از چنان نعمتى برخوردار شوند كه مانند آن را هرگز نديده‌اند، آسمان پى در
پى باران بارد و زمين با تمام توان، گياهانش را بروياند " (1) و نيز فرمود:
" امت او نزدش پناه جويند همچون زنبورهاى عسل كه نزد ملكه خود گرد آيند، زمين را از عدل و داد مالامال كند همانگونه كه از جور و ستم مالامال شده است، بگونه‌اى كه مردم به (آرامش) جامعه نخستين خود بازگردند، نه خفته‌اى را بيدار كند و نه خونى ريخته شود " (2) به نظر مىرسد معناى جمله " همچون جامعه نخستين " اين باشد كه در جامعه اوليه، تمام مردم يك امت بودند و بر پايه صفا و فطرت انسانى مىزيستند و اختلافى در ميان آنها نبود، چنان كه خداوند در قرآن فرموده است: " مردم يك امت بوده‌اند " (3) اين روايت، روايات ديگر را تأييد مىكند كه مىگويد: جامعه انسانى در عصر مهدى (عليه السلام) جامعه اى ثروتمند و بدون فقر، جامعه اى با محبت و دوستى و بدون اختلاف و كشمكش است كه نيازى به دادگاه‌هاى قضائى ندارد و در مرحله نهائى به جامعه اى بدون مبادله پول تبديل مىگردد بگونه‌اى كه افراد " قربة إلى الله " به يكديگر خدمت كرده و نيازها و ما يحتاج خود را با صلوات بر محمد و آل محمد (صلى الله عليه وآله) بر طرف مىكنند.
پيامبر (صلى الله عليه وآله) فرمود:
" ساكنان آسمان و زمين از او خشنود شوند، آسمان از ريزش باران قطره اى دريغ نكرده و زمين از رويش تمام گياهانش خوددارى نكند بگونه‌اى كه زندگان آرزوى (زنده شدن) مردگان كنند " (4) يعنى
مردم آرزو كنند كه اى كاش مردگانشان زنده بودند و همچون آنها از نعمتهاى الهى برخوردار مىگشتند.
از امام باقر (عليه السلام) نقل شده كه فرمود:
" خداوند، دين خود را بوسيله او غالب گرداند، هر چند مشركان نپسندند، آنگاه همه ويرانى هاى زمين آباد گردد " (1) امام صادق (عليه السلام) فرمود:
" مهدى محبوب دلهاى مردم عالم است. خداوند بوسيله او آتش فتنه ناگوار را خاموش گرداند " (2) در تفسير آيه " مدهامتان " (يعنى دو باغى كه از شدت سر سبزى سيه فام جلوه مىكند) از امام صادق (عليه السلام) منقول است كه فرمود:
" ميان مكه و مدينه با درختان نخل متصل گردد " (3) از سعيد بن جبير نقل شده است كه گفت:
" سالى كه قائم قيام كند بيست و چهار نوبت بر زمين باران بارد و آثار و بركات آن ديده شود " (4) ابن حماد آورده است كه:
" نشانه مهدى، سخت گيرى به كارگزاران، بخشندگى به مردم و مهربانى با بينوايان است " در همان كتاب درباره شدت مهر و عطوفت حضرت به بينوايان آمده است:
" گويا مهدى بيش از حد بينوايان را در نعمت و رفاه قرار مىدهد ". (5)
دگرگونى علوم طبيعى و وسائل زندگى روايات مربوط به دوران حضرت مهدى (عليه السلام) مواردى از پيشرفت علوم و امكانات بشرى را ترسيم مىكند كه براى نسل هاى گذشته و معاصر غير قابل تصور است.
اين تحول در ابعاد گوناگون بوجود خواهد آمد، از جمله در مخابرات، ابزارهاى بصرى، پژوهشى، جنگ افزارها، سيستم‌هاى اقتصادى، حكومتى، قضائى و چيزهاى ديگر. به نظر مىرسد برخى از اين تحولات در سايه كرامات و معجزاتى ست كه خداوند بدست حضرت و يارانش جلوه گر مىسازد. ولى بسيارى از آنها نتيجه تحول علوم طبيعى و بهره گيرى صحيح از قوانين و نعمت هاى الهى است كه مواد و عناصر آن در زمين و آسمان در دسترس انسان قرار دارد. روايات نشانگر آن است كه تحولى كه در علوم طبيعى توسط حضرت ايجاد مىگردد، جهشى همه جانبه در پيشرفت زندگى بشرى را در پى دارد. از اين رو امام صادق (عليه السلام) مىفرمايد:
" دانش بيست و هفت حرف است و آنچه پيامبران آورده‌اند، دو حرف است و مردم تا امروز بيش از آن دو حرف نمىدانند اما چون قائم قيام كند بيست و پنج حرف ديگر را بيرون آورد و در ميان مردم منتشر سازد و بدين‌سان مجموع بيست و هفت جزء دانش آشكار گردد " (1) اين روايت هر چند در نگاه نخست به علوم دينى پيامبران نظر دارد اما بايد توجه كرد كه علاوه بر علومى همچون توحيد، نبوت و معاد، ساير علوم طبيعى مورد نياز بشر نيز مورد توجه است. زيرا طبق روايات پاره اى از اصول همين دانش ها را نيز پيامبران (عليه السلام) به انسانها آموخته و مردم را به اين علوم راهنمائى كرده و دريچه‌هاى آن را به روى مردم گشوده‌اند. از جمله آموزش خياطى توسط حضرت ادريس، كشتى سازى و نجارى توسط حضرت نوح (عليه السلام) و زره سازى بوسيله حضرت داوود و
سليمان و... پس مراد از علم در اين روايت هم علوم دينى و هم علوم طبيعى است.
و بر اين اساس نسبت علومى كه در اختيار مردم است با علومى كه حضرت مهدى (عليه السلام) به آنان مىآموزد نسبت 2 به 25 است.
از امام باقر (عليه السلام) روايت شده كه فرمود:
" بدانيد كه ذو القرنين در انتخاب دو ابر رام و سركش مخير گرديد و او ابر رام را برگزيد و ابر سركش، براى مولاى شما (مهدى) ذخيره گرديد، راوى گفت: سؤال كردم: ابر سركش كدام است؟ فرمود: ابرى كه در آن رعد و صاعقه يا برق وجود دارد و مولاى شما بر آن سوار شود. بدانيد كه او بر ابرها سوار مىشود و با اين وسائل بالا مىرود، وسائل آسمانها و سرزمين هاى هفتگانه كه پنج منطقه آن آباد و دو منطقه آن ويران است " (1) و از امام صادق (عليه السلام) منقول است كه فرمود:
" در زمان قائم، شخص مؤمن در حالى كه در مشرق بسر مىبرد، برادر خود را در مغرب مىبيند و آنكه در مغرب است برادر خويش را در مشرق مىبيند " (2) و نيز فرمود:
" چون قائم ما قيام نمايد، خداوند گوش و چشم شيعيان ما را چنان كند كه بين آنها و امام (عليه السلام) نيازى به پيك نباشد بگونه‌اى كه هرگاه امام سخن بگويد آنان مىشنوند و او را مىبينند در حالى كه امام در جايگاه خود قرار دارد " (3) در حديثى ديگر فرمود:
" وقتى كارها در اختيار صاحب الامر قرار گيرد خداوند متعال پستى هاى زمين را مرتفع و برجستگى‌هاى
آن را هموار گرداند بگونه‌اى كه دنيا پيش روى او همچون كف دستش باشد. سپس پرسيد: كداميك از شما اگر در كف دستتان مويى باشد آن را نمىبيند؟ " (1) و روايت شده است كه: " ستونى از نور، از زمين تا آسمان براى او نصب گردد و اعمال بندگان را در آن ببيند و در زير صخره هاى اهرام مصر علومى براى وى ذخيره گرديده كه دست كسى قبل از او بدان نرسد " (2) در اين رابطه روايات ديگرى نيز وجود دارد كه مجال بحث و بررسى كامل آنها نيست.
اما بخشى از آنها درباره تحول دانش بشرى و برخى ديگر از تغيير توانائى ها و ابزارهاى ويژه مؤمنان و بعضى ديگر از وسائل و كرامات امام عصر (عليه السلام) و يارانش سخن مىگويند از آن جمله در روايتى از امام باقر (عليه السلام) نقل شده كه فرمود:
" گويا من ياران قائم را مىبينم كه بر شرق و غرب جهان احاطه پيدا كرده‌اند و همه چيز تحت فرمان آنهاست، حتى درندگان زمين و پرندگان شكارى آسمان در پى جلب رضايت آنهايند. هر نقطه اى از زمين بر نقطه ديگر آن اظهار فخر و غرور كند و گويد: امروز مردى از ياران قائم بر من گام نهاد " (3) و نيز از آن بزرگوار نقل شده است كه فرمود:
" چون قائم قيام كند، به هر منطقه اى شخصى را (بعنوان نماينده) اعزام كند و گويد دستور العمل تو در دست توست، چنانچه امرى برايت پيش آيد كه آن را نفهمى و حكمش را ندانى به دست خود بنگر و بر طبق آنچه مىبينى عمل كن " (4)
ممكن است اين جريان به صورت اعجاز و كرامت براى آنان اتفاق افتد و يا بر اساس قواعد علمى يا ابزار پيشرفته آن روز انجام پذيرد.
حكومتى گسترده تر از حكومت سليمان و ذوالقرنين از روايات مربوط به حضرت مهدى (عليه السلام) استفاده مىشود كه حكومت جهانى آن حضرت از فرمانروائى سليمان و ذو القرنين (عليه السلام) با عظمت تر است. برخى روايات بر اين موضوع صراحت دارند، مانند روايتى كه از امام باقر (عليه السلام) نقل شده كه فرمود:
" قلمرو فرمانروائى ما از فرمانروائى سليمان بن داوود و سلطنت ما از سلطنت او بزرگتر است ".
روايت بعدى حاكى از اين است كه ابزار و وسائلى در اختيار آن حضرت خواهد بود كه در اختيار ذو القرنين نبوده است. بعلاوه بر اساس روايات، ميراث تمام پيامبران و از جمله ميراث سليمان در اختيار او قرار دارد و دنيا نزد او همچون كف دست او خواهد بود.
قلمرو حكومت حضرت سليمان (عليه السلام) از يك طرف شامل فلسطين و سرزمين شام بود اما مصر و ماوراى آن يعنى قاره آفريقا را در بر نمىگرفت، از سمت ديگر يمن را در بر مىگرفت ولى به هند و چين و ساير كشورهاى آن منطقه نمىرسيد. حتى طبق روايات شهر استخر واقع در جنوب ايران نيز خارج از حيطه فرمانروائى سليمان بوده است، در حالى كه حكومت حضرت مهدى (عليه السلام) سراسر جهان را فرا مىگيرد بگونه‌اى كه هيچ مكانى نمىماند مگر آنكه در آن شهادت به يگانگى خدا و گواهى به رسالت پيامبر (صلى الله عليه وآله) داده شود و روى زمين ويرانه‌اى نماند مگر آنكه آباد گردد.
علاوه بر آن، امكاناتى كه در اختيار امام زمان (عليه السلام) است بيش از امكاناتى است كه خداى سبحان در اختيار حضرت سليمان قرار داد چه آنهائى كه معجزه آسا و با عنايت الهى در اختيار وى قرار مىگيرد و چه آنهائى كه به خاطر پيشرفت علوم و بهره بردارى از امكانات طبيعى به دست مىآيد.
اما از نظر دوران حكومت، طبق روايات و گفته مورخان فرمانروائى سليمان (عليه السلام) حدود نيم قرن طول كشيد و پس از وفات او در سال 931 قبل از ميلاد، حكومتش به انحراف گرائيد و دچار دو دستگى شد و بين دو بخش قدس و نابلس جنگ درگرفت.
اما حكومت جهانى حضرت مهدى (عج) چه در زمان حيات آن حضرت و چه پس از او تا پايان دنيا استمرار خواهد داشت و دولتى بعد از دولت او برپا نخواهد شد و به احتمال زياد فرزندان او كه ادامه دهندگان راه آن حضرتند به حكومت مىرسند، سپس بعضى پيامبران و امامان اهل بيت (عليهم السلام) به دنيا باز مىگردند و تا پايان اين جهان حكمرانى مىكنند.
راه يافتن امام زمان (عليه السلام) به سرزمين هاى هفتگانه درباره راه يافتن حضرت به سرزمين هاى هفتگانه عالم احاديث و نشانه هاى فراوانى وجود دارد و گوياترين آنها حديثى است كه قبلا از امام محمد باقر (عليه السلام) نقل كرديم:
" ذو القرنين در انتخاب دو ابر رام و سركش آزاد گذاشته شد و او ابر رام را برگزيد و ابر سركش را براى مولاى شما (امام زمان) ذخيره كرد. راوى پرسيد: ابر سركش چيست؟ فرمود: ابرى كه در آن رعد و صاعقه يا برق وجود دارد و مولايتان بر آن سوار شود، آگاه باشيد كه او بر ابرها سوار مىشود و با وسايل بالا مىرود. وسايل آسمان ها و سرزمين هاى هفتگانه كه پنج منطقه آن آباد و دو منطقه آن ويران است " (1) و در روايتى از امام صادق (عليه السلام) آمده است كه فرمود:
" خداوند ذو القرنين را در انتخاب دو ابر رام و سركش آزاد گذشت و او ابر رام را انتخاب كرد كه رعد و
برقى در آن نبود و اگر ابر سركش را برمىگزيد به او داده نمىشد زيرا خداوند آن را براى قائم ذخيره كرده است " (1) اين روايت به روشنى بيان مىكند كه آن حضرت از وسيله هاى گوناگون و ابزارهاى ويژه در بالا رفتن و حركت بين ستارگان آسمانها و جهان بالا استفاده مىكند. ابرهائى كه داراى صاعقه و رعد و برق‌اند در اختيار اوست و با اين وسائل بالا مىرود، وسايلى براى سفر به آسمانها و زمين. آسمانهاى هفتگانه و زمين هاى ششگانه‌اى غير از كره زمين معنى روايت اين نيست كه فقط آن حضرت از ابزارهاى فضاپيما و سفينه آسمانى استفاده كند بلكه چه بسا در عصر آن حضرت پيشرفت علوم بگونه‌اى گردد كه سفر به كرات آسمانى و سرزمين هاى ديگر، همچون مسافرت در عصر ما از قاره اى به قاره ديگر باشد.
همچنين كلام امام به اين نكته اشاره مىكند كه پنج كره زمين و يا پنج سرزمين و آسمان آباد و مسكونى وجود دارد و ارتباط با جوامع آنها به زودى انجام خواهد گرفت. بر اساس روايات متعدد، كرات زيادى در آسمانها وجود دارد كه آباد و داراى جوامعى از مخلوقاتى غير از انسان، فرشته و يا جن هستند. علامه مجلسى مجموعه اى از اين روايات را در بحار الانوار آورده است، همچنانكه شمارى از آيات قرآن نيز بر امكان حيات در كرات ديگر دلالت دارد از آن جمله آيه شريفه اى است كه مىفرمايد:
" اى گروه جن و انس، اگر مىتوانيد به اعماق آسمانها و زمين راه يابيد، پس اقدام كنيد ولى موفق به اين نفوذ نمىشويد مگر با قدرت " (2)
آرى به زودى زندگى روى زمين در دوران حضرت مهدى (عليه السلام) وارد مرحله جديدى مىشود كه به كلى با گذشته ها متفاوت است. و در اينجا فرصت توضيح بيشتر پيرامون آن وجود ندارد.
راه يافتن به جهان آخرت و بهشت از عميق‌ترين حركت‌هايى كه جهان ما در زمان، مكان و اشيائش با آن روبروست، حركت جهان ماده به سوى عالم غيب و يا بر عكس آن است كه قرآن و اسلام از آن پرده برمىدارد و بر اهميت و هماهنگى آن تأكيد مىورزد و اين حركت را بازگشت انسان به سوى خدا و روياروئى با قدرت او و يا رفتن به سوى ملأ اعلى و آخرت مىنامد و نسبت به ما، آن را فرا رسيدن قيامت و رستاخيز مىخواند زيرا با كشف عالم آخرت، بين جهان ما و جهان گسترده غيب كه از ديد ما پنهان است، وحدت و يكپارچگى بوجود مىآيد; و اين مجموعه براى ما تبديل به عالم واحد مىگردد.
نقطه اوج اين حركت نسبت به انسان، مرگ است. مرگ از ديدگاه اسلام ورود به زندگى گسترده تر است نه فنا و نيستى، آنچنانكه برخى تصور مىكنند. و اوج آن نسبت به جهان هستى، قيامت است و اتحاد دو جهان ماده و غيب.
در قرآن و سنت آمده است كه رستاخيز و قيامت داراى مقدمات و نشانه‌هايى پى در پى است كه در زمين و آسمان و جامعه بشرى پديد مىآيد و حكومت مهدى (عليه السلام) آخرين و بزرگترين مرحله حركت جهان مادى قبل از برپائى رستاخيز الهى است. اكنون ببينيم رستاخيز چگونه آغاز مىگردد؟
به نظر مىرسد كه دستيابى به جهان بالايى كه روايات، از آن سخن مىگويند و در زمان حضرت مهدى (عليه السلام) عملى مىگردد، مقدمه اى بر راهيابى به سوى جهان آخرت و بهشت است. بنابراين رواياتى كه درباره رجعت و بازگشت عده اى از
پيامبران و امامان (عليهم السلام) به زمين و حكمرانى آنها بعد از مهدى (عليه السلام) سخن گفته و نيز آنچه در آيات متعدد، تفسير به " رجعت " شده، مراد، همين مرحله است و اعتقاد به رجعت هر چند از ضروريات اسلام نيست اما روايات مربوط به آن به حدى زياد و مورد وثوق است كه اعتقاد به آن را ضرورى مىكند.
طبق برخى روايات، رجعت، پس از حكومت حضرت مهدى (عليه السلام) و پس از حكومت يازده مهدى ديگر، آغاز مىگردد، امام صادق (عليه السلام) فرمود:
" همانا بعد از قائم، يازده مهدى از فرزندان حسين (عليه السلام) از ما اهل بيت‌اند " (1) اينك به چند نمونه از روايات مربوط به رجعت اشاره مىكنيم:
در تفسير اين آيه كه مىفرمايد " آن خدايى كه (ابلاغ) قرآن را بر تو واجب كرد، البته تو را به وعده گاه بازگرداند " (2) امام زين العابدين (عليه السلام) فرمود: " پيامبر شما به سوى شما بازمىگردد " (3) ابو بصير گفت: امام باقر (عليه السلام) به من فرمود:
" آيا اهل عراق منكر رجعت‌اند؟ گفتم: آرى، فرمود: مگر قرآن نمىخوانند؟! (4) در روايت ديگرى از امام صادق (عليه السلام) درباره اين آيه سؤال كردند كه مىفرمايد " روزى كه از هر امتى، گروهى را از خاك برانگيزيم... " حضرت فرمود:
" مردم درباره آن چه مىگويند؟ عرض كردم مىگويند آيه راجع به قيامت است، فرمود: آيا خداوند در قيامت از هر امتى دسته اى را زنده مىكند و بقيه را به حال خود رها مىسازد؟! اين آيه قطعا در مورد رجعت است و آيه مربوط به قيامت اين است: جملگى آنها را محشور گردانيدم بى آنكه كسى را فرو گذاريم و... " (5)
زراره مىگويد: از امام صادق درباره مسائل مهمى چون رجعت سؤال كردم حضرت فرمود:
" زمان آنچه مىپرسيد هنوز فرا نرسيده، سپس اين آيه را تلاوت فرمود: (بلكه آنها تكذيب كردند آنچه را كه احاطه علمى به آن نداشتند و تأويل آن برايشان نيامده) (1) " برخى روايات مىگويند: رجعت پيامبر (صلى الله عليه وآله) بعد از رجعت امامان (عليهم السلام) است و نخستين كسى كه به دنيا بازمىگردد امام حسين (عليه السلام) است، چنان كه امام صادق (عليه السلام) فرمود:
" نخستين كسى كه به دنيا بازگردد، حسين بن على (عليه السلام) است، او آنقدر فرمانروائى كند كه (در اثر پيرى) ابروانش روى چشمانش فرو افتد " (2) و در روايتى ديگر از آن حضرت نقل شده كه فرمود:
" رجعت، همگانى نيست بلكه مربوط به افراد خاصى است، زيرا بازگشت نمىكنند (به دنيا) مگر مؤمنان محض و يا مشركان محض " (3) * *
حضرت مهدى از نگاه شيعه اعتقاد به امامت امامان دوازده‌گانه اهل بيت (عليهم السلام) از اصول مذهب و از محورهاى اساسى عقايد ما شمرده مىشود و بدين سبب است كه مذهب ما بنام " اماميه، تشيع و مذهب اهل بيت " خوانده مىشود و پيروان آن را " دوازده امامى يا شيعيان اهل بيت " مىنامند.
به اعتقاد ما نخستين امام معصوم جانشين پيامبر (صلى الله عليه وآله)، امير مؤمنان على بن ابى طالب (عليه السلام) و آخرين آنان حضرت مهدى (عليه السلام) امام منتظر محمد بن حسن عسكرى (عليه السلام) است كه در سال 255 هجرى در سامرا، ديده به جهان گشود. آنگاه خداوند عمر او را طولانى گرداند و از ديده ها پنهان داشت تا روزى كه وعده خود را قطعى نموده و آن بزرگوار را ظاهر و بوسيله او آئين اسلام را به تمام اديان پيروز و غالب و جهان را پر از عدل و داد سازد همچنانكه از ظلم و جور پر شود.
بنابراين، اعتقاد به اينكه مهدى موعود (عليه السلام) امام دوازدهم، زنده و غايب است، جزئى از مذهب ما شمرده مىشود و بدون آن نمىتواند يك مسلمان، شيعه دوازده امامى محسوب شود بلكه جزو يكى از فرقه هاى سنى يا زيدى و يا اسماعيلى به حساب خواهد آمد.
البته برخى از برادران مسلمان، عقيده ما به امامت پيشوايان و عصمت آنان و
غيبت حضرت مهدى را كمى دور از واقع مىپندارند، حال آنكه معيار صحت يك عقيده در امور ممكن، بعيد شمردن و يا نيكو شمردن آن نيست، بلكه معيار، وجود دليلى روشن و يا روايتى از ناحيه پيامبر اسلام (صلى الله عليه وآله) براى اثبات چنين مواردى است.
بر اساس مدارك موجود نزد شيعيان، رواياتى كه روشنگر امامت و غيبت حضرت مهدى (عليه السلام) است، بسيار فراوان و از نظر سند قطعى و صحيحند. و هر گاه مطلبى با دليل محكم يا روايت صريح و صحيحى ثابت شد شخص مسلمان مكلف است آن را بپذيرد و نسبت به آن تسليم باشد و اين وظيفه ديگران است كه يا سخن او را بپذيرند و يا او را قانع سازند، چه خوب گفته گوينده اين عبارت:
ما پيرو دليليم * به هر سوئى گرايد مىگرائيم برادران سنى ما هر چند در تطبيق مهدى موعود بر امام محمد بن حسن عسكرى (عليه السلام) با ما وحدت نظر ندارند، اما تقريبا در تمام رواياتى كه درباره وى آمده با ما هم عقيده‌اند، نظير بشارت به قيام او و حركت ظهور و تجديد بناى اسلام به دست آن بزرگوار و جهانى بودن حكومتش. اكنون بسيارى از روايات مربوط به امام زمان (عج) در منابع شيعه و سنى يكسان و يا شبيه به يكديگر است همچنانكه در فصل هاى گذشته ملاحظه كرديد و بخشى از آن در فصل بعد از نظرتان خواهد گذشت.
در عين حال عده‌اى از علماى سنى مانند ابن عربى، شعرانى و ديگران با ما هم عقيده‌اند كه حضرت مهدى (عليه السلام) همان امام محمد بن حسن عسكرى (عليه السلام) است. اين گروه از علماء سنى به نام و نسب آن حضرت تصريح كرده و او را زنده و غايب مىدانند. نويسنده كتاب " مهدى موعود " اسامى جمعى از اين علما را نقل كرده است.
دانشمندان و دست‌اندركاران جنبش هاى اسلامى، بايد از اين اشتراك عقيده
درباره مهدى (عليه السلام) كه ميان تمام مسلمانان وجود دارد بنحو شايسته اى استفاده كنند، چرا كه اين باور تأثيرى حيات بخش در بالا بردن سطح ايمان توده هاى مسلمان، به غيب و به وعده نصرت الهى خواهد داشت و روح استقامت و سازش ناپذيرى آنان را در برابر دشمن بالا برده و براى يارى پيشواى موعودشان مهيا خواهد ساخت.
مسأله انطباق مهدى موعود (عليه السلام) بر امام محمد بن حسن عسكرى (عليه السلام) كه نزد جمعى از برادران سنى ما هنوز به اثبات نرسيده، نبايد سبب انتقاد آنان از كسانى شود كه قائل به اين عقيده‌اند.
البته هدف ما در اينجا مطرح ساختن بحث كلامى در اعتقاد شيعيان به حضرت مهدى (عليه السلام) نيست. بلكه هدف ارائه تصويرى از روح پر احساسى است كه مجامع و محافل شيعى با آن مأنوس‌اند، انديشه اى كه در دل و جان شيعيان و با تربيت پدران و مادران در خلال نسل‌ها توانسته است گنجينه عظيمى از محبت، احترام و انتظار ظهور آن امام موعود را بوجود آورد.
از اين رو به اعتقاد ما حضرت مهدى ارواحنا فداه بقية الله در زمين و برخاسته از خاندان نبوت و خاتم اوصياء و امامان (عليهم السلام) و امانتدار الهى قرآن و وحى و پرتو افشان نور خدا در زمين محسوب مىگردد. تمام ارزش ها و الگوهاى اسلام در شخصيت وى تبلور يافته و امتداد شعاع و پرتو نور رسالت است.
غيبت او داراى مفاهيم بلندى از اسرار و حكمت الهى و نشانگر مظلوميت پيامبران، امامان اهل بيت (عليهم السلام)، اولياء و مؤمنينى است كه توسط حاكمان ستمگر و سلاطين جور از حقوق مسلم خود محروم گشتند. تمام آمال و آرزوهاى مؤمنان عالم با وعده پيامبر (صلى الله عليه وآله) به ظهور مقدس آن حضرت جوانه مىزند و دل‌هاى غمزده آنان به شور و نشاط مىگرايد و درفش اسلام همواره با دستانشان در اهتزاز مىماند، هر چند تندبادهاى مخالف بوزند و راه طولانى باشد. چرا كه آنان با صاحب آن
پرچم، عهد و ميثاقى جاودانه بسته‌اند.
اگر چه شيعه به خاطر وابستگى به پيامبر و اهل بيت، از سرمايه اى معنوى، غنى و سرشار بهره‌مند است; اما شخصيت امام زمان و ظهور موعود او با تمام جاذبه هاى ويژه‌اش نقشى حيات بخش در ايجاد روح اميد، مهر و عاطفه شيعى ايفا مىكند.
گروهى از اينكه شيعه نسبت به علماى خود احترام فراوان قائل است انتقاد مىكنند. در حالى كه گروهى ديگر آن را مورد تقدير قرار مىدهند، شگفتى و انتقاد زمانى افزايش مىيابد كه مىبينند شيعه به مرجع تقليد خود بعنوان نائب امام مهدى (عليه السلام) احترام و تعظيم نموده و مقيد به فتواى اوست. اما هنگامى كه اين رابطه به امامان معصوم (عليهم السلام) مىرسد، عده اى ما را به غلو و گزافه گوئى متهم مىسازند و حتى برخى راه افراط در پيش گرفته و به شيعيان چنين نسبت مىدهند كه آنان، پيامبر (صلى الله عليه وآله)، امامان (عليهم السلام) و مراجع را به درجه خدائى رسانده و آنها را مىپرستند. به خدا پناه مىبريم از اين اتهامهاى ناروا!
ولى مشكل، تنها احترام شديد شيعه و تقديس و اطاعت آنان از علماى ربانى و پيشوايان معصوم نيست، بلكه مشكل اصلى اين است كه همه ما واقعا از ديدگاه اسلام نسبت به انسان فاصله داريم، براى روشن شدن موضوع، به سراغ قرآن مىرويم تا نگاهى به ارزيابى اين كتاب آسمانى از شخصيت انسان داشته باشيم:
قرآن كريم در اين راستا سه ديدگاه در مقابل ما قرار مىدهد: نخست ديدگاه جاهلى است كه در آيات مربوط به افراد بى تمدن و كسانى كه پيامبر را از پشت ديوار صدا مىزدند مطرح شده است. ديدگاه دوم كه يك نگاه كاملا مادى است. در آيات مربوط به دشمنان پيامبران و صاحبان تمدن هاى الحادى، مورد ارزيابى قرار گرفته و ديدگاه سوم ديدگاه اسلامى است كه در آيات مربوط به احترام انسان و رهنمونى او
به عالم خرد، معنويت و عمل، مورد توجه قرار گرفته است.
به اعتقاد من، جهان اسلام هم اكنون تحت تأثير فرهنگ جاهلى از يك سو و فرهنگ مادى غربى از سوى ديگر قرار دارد و تسلط اين دو فرهنگ، نگاهى انحرافى در وجود ما نسبت به انبياء، پيشوايان، اولياء، شهيدان، مؤمنان و نسبت به توده ها و ملت‌هاى اسلامى و حتى نسبت به خود ما ايجاد كرده است.
به راستى انحطاط فرهنگى و تسلط فرهنگ غرب بر جوامع ما، شرائط دشوارى از نظر سياسى، اقتصادى و اجتماعى ايجاد كرده است، فرهنگى كه بر اساس آن، حتى خود انسان مسلمان، از احترامى برخوردار نيست. پس چگونه مىتوان به حفظ حرمت ساير ابعاد وجودى وى اميدوار بود؟!
همچنانكه اين فرهنگ، انديشه ما را نيز به سوى انديشه دوران جاهليت سوق داده و پيوسته ما را به طرف سطحى نگرى و جدا ديدن اشياء و وقايع عالم از يكديگر كشانده و با هرگونه تفكر عميق و پيوستگى عوامل عالم دشمنى دارد. از اين رو نگاه ما به مسائل پيرامون خود، نگاهى تك بعدى شده و همه چيز را به شكل سفيد يا سياه مىبينيم و حاضر نيستيم در لحظه واحد حالت هاى تركيبى و نسبى را مشاهده كنيم، يا در دل خود نوعى خاص از مهر و عاطفه را مىپسنديم و اجازه نمىدهيم سينه اى مالامال از عواطف و احساسات گوناگون را به همراه داشته باشيم به همين خاطر در مورد پيشوايان و پيامبران الهى نيز تنها ظاهر حال آنان را ملاحظه مىكنيم و از درك كمالات والاى معنوى و جهان عقلانى متعالى آنان غافليم. حال اگر كسى بخواهد ديدگاه انحرافى خود را اصلاح كرده و براى آن همه فضيلت و بزرگى احترام قائل شود او را افراطى مىناميم و اگر عقل و دلش به خاطر درك آن ابعاد گوناگون معنوى و عقلانى بتپد، او را ديوانه و منحرف مىخوانيم.
اين ماجرا وقتى به اوج حساسيت خود نزديك مىشود كه بخواهيم به اين
احترام و قداست لباس مذهب بپوشانيم چرا كه با ديدگاه انحرافى، چنين به نظر مىرسد كه تقديس و احترام اولياء، امامان و پيامبران با تقديس و احترام ذات مقدس خداوند و توحيد او منافات دارد. چرا كه از نظر اين افراد، امامان و پيامبران هم فقط بشرند و نه چيز ديگر. آرى اگر با ديدگاه خشك و جاهلى به دنياى پيرامون خود بنگريم، همه انسانها از جمله انبياء و اولياء خدا را نيز بايد همچون مشتى خاك بيابان ببينيم. گويا در اين عالم دو چيز بيشتر نبايد باشد يا ريگهاى بيابان يا آسمان، با اين ديدگاه سخن گفتن از باغ ها، رودها، دره‌ها و كوهها سخنى بيهوده است، چرا كه جهان يا زمينى زمينى ست كه خاك است و يا آسمانى آسمانى، كه خداوند است!
گويا مثل نور الهى كه قرآن براى ما بيان كرده " مثل نوره كمشكاة فيها مصباح " (يعنى:
مثل نور خدا همچون چراغدانى است كه درون آن چراغى قرار دارد...) در كره زمين وجود ندارد و مربوط به اين اولياء الهى نيست!
من معتقدم هر چه آگاهى فلاسفه، متفكران و دانشمندان بيشتر شود، ابعاد جديدى از كلمات پيامبر و اهل بيت كشف و ارزش كلام و شخصيت اين بزرگان بيشتر آشكار شده و معلوم مىشود كه شخصيت معصوم را بايد تنها با كلام معصوم شناخت. اين نكته صحيح است كه خداوند به پيامبرش مىفرمايد: بگو من هم مانند شما بشر هستم " قل إنما أنا بشر مثلكم يوحى إلي إنما إلهكم إله واحد " يعنى بگو من هم مثل شما بشرم - ولى - بر من وحى مىشود كه خداى شما خدايى واحد است) اما با اين بيان قرآن، مطلب ديگرى نيز روشن مىشود و آن اينكه پيامبر خود، از يك نظر، مثل ما بشر است و از يك نظر مثل ما نيست يعنى شخصيت او مركب از دو ويژگى ست يكى ويژگى بشرى كه با آن مىتواند با مردم معاشرت كند و ديگرى ويژگى غيبى كه بوسيله آن علم و وحى را از خداوند جهان دريافت مىكند.
حال، آيا جز با كلام معصوم كه پنجره اى از غيب به رويش گشوده است،
مىتوان به ويژگى غيبى شخصيت پيامبر دست يافت؟ اگر خداوند در قرآن، پيامبر را مثل ساير افراد بشر معرفى كرده يعنى او مثل شما در محيط زندگى شما حضور دارد، با افكار و احساسات شما آشناست و مشكلات شما را به صورت كامل درك مىكند. نه اينكه او هم انسانى ست در سطح فكر و احساس ما. چرا كه رسول خدا (صلى الله عليه وآله) از افق فكرى و احساسى بسيار عميق و دقيقى برخوردار است كه دستيابى به آن براى ساير افراد بشر امكان‌پذير نيست، همانگونه كه شخصيت وجودى او نيز به هيچ وجه در حد افراد مادى جامعه ما قرار ندارد. بنابراين، پيامبر خدا به جهت برخوردارى از دقت فوق العاده فكر و احساس و به جهت ارتباط مستقيم با عالم غيب، هرگز مثل ما نيست.
پس هيچ بعدى از ابعاد شخصيت ما، مثل شخصيت پيامبر خدا نيست تا بتوانيم بوسيله آن، به حقيقت شخصيت آن حضرت پىببريم. براى ما همين نكته در ارتباط با شخصيت امامان معصوم اهل بيت نيز مطرح است.
از اينجا درمىيابيم كه چرا خداوند در آيه مزبور لفظ بشر را براى مثل بودن به كار برد و از لفظ انسان، بهره نگرفت.
به اعتقاد من، اكنون زمان آن رسيده كه ما، هويت اسلامى و انسانى خود را بعنوان يك مسلمان بازشناسى كنيم و از نو پيامبر (صلى الله عليه وآله) و ائمه (عليهم السلام) خود را دريابيم و ديدگاه خشك، سطحى و جاهلانه‌اى را كه گروه‌هاى وهابى نما در شناخت پيامبر و آل او صلوات الله عليهم اجمعين ترويج مىنمايند، رها نماييم و به گونه اى به اين خاندان پاك بنگريم كه سزاوار شخصيت الهى و مقامات عاليه آنهاست تا دلهاى ما بار ديگر معدن و مخزن محبت عشق مقدس آنان گردد و راه عشق و محبت بزرگتر نسبت به مولاى آنان و مولاى ما يعنى خداوند در دلها باز شود.
كسى كه به خاطر وجود درختان از ديدن جنگل بازمانده نبايد آن را كه درخت،
جنگل، كوه ها و آسمان ها را با هم مىبيند تخطئه نمايد!
كسى كه تقديس و تكريم انبياء و ائمه (عليهم السلام) و حركت در فضاى معنوى آنان را با تقديس و توحيد خداوند در تضاد مىبيند نبايد بزرگداشت آنان را بگونه‌اى كه شرع اجازه فرموده، تخطئه كند، چرا كه تعظيم انبياء و اولياء راهى براى تنظيم زندگى و هموار ساختن راه تعظيم، تقديس و تسبيح خداوندى است كه مثل و مانند نداشته و بلند مرتبه است.
مقام حضرت مهدى (عليه السلام) در پيشگاه پروردگار پيش از طرح روايت ها، دعاها و زيارتهايى كه بيانگر اعتقاد و احساس ما نسبت به امام زمان است، جا دارد برخى روايات را كه نشانگر مقام و مرتبه آن بزرگوار در پيشگاه خداوند است يادآور شويم. در منابع شيعه و سنى آمده كه مقام و منزلت امام زمان (عج) در پيشگاه خداوند بس بزرگ و رفيع است، او از سروران اهل بهشت و طاووس بهشتيان است. برخوردار از نور الهى و الهام گيرنده و هدايت شده از سوى خداوند است، هر چند كه پيامبر نيست، خداى سبحان كرامت ها و معجزات فراوانى بدست او جارى مىسازد.
حديث معروفى كه علماء شيعه و سنى آن را معتبر و صحيح دانسته‌اند، مىگويد كه آن حضرت در صفوف پيامبران و رسولان صلوات الله عليهم جاى دارد.
پيامبر (صلى الله عليه وآله) فرمود:
" ما فرزندان عبد المطلب، سروران اهل بهشتيم، من، حمزه، على، حسن، حسين و مهدى " (1) در منابع ما روايات مشروحى در فضائل امامان دوازده‌گانه (عليهم السلام) و مقام والاى آنان
نزد پروردگار و از جمله روايت‌هايى ويژه مقام حضرت مهدى منتظر ارواحنا فداه وارد شده كه بيانگر اين صفات حضرت است: او نور خدا روى زمين، حجت خدا بر خلق، قائم به حق، جانشين خدا در زمين، شريك قرآن در لزوم اطاعت، معدن علم الهى و گنجينه سر خداوند است. علماء در كتب عقايد، تفسير و حديث صفات ديگرى براى حضرت بيان كرده‌اند و بيشتر آنان معتقدند كه او بر ساير امامان بعد از امير مؤمنان و حسن و حسين (عليهم السلام) فضيلت دارد، كه در اين باره روايتى نيز آمده است.
نزد سنى ها نيز برترى آن حضرت بر ابوبكر و عمر مورد تأكيد قرار گرفته. در همين رابطه از ابن سيرين سؤال كردند:
" مهدى بهتر است يا ابوبكر و عمر؟ گفت: (مهدى) از آن دو بهتر و با نبى همطراز است " (1) ديدگاه امامان (عليهم السلام) درباره حضرت مهدى (عليه السلام) جالب است بدانيم كه امامان (عليهم السلام) ما پيشگام در بيان عواطف و اشتياقشان نسبت به حضرت مهدى (عليه السلام) هستند، چرا كه آنان با ايمان به وعده پيامبر و قبل از ولادت مهدى (عليه السلام) نسبت به فرزند موعود خود و آنچه در آينده بدست او انجام خواهد گرفت آگاهى داشتند. اينك به ذكر سخنانى از امير مؤمنان و امام صادق (عليهما السلام) توجه كنيد.
حضرت على (عليه السلام) فرمود:
" هان آگاه باشيد كه مثل اهل بيت محمد (صلى الله عليه وآله) بسان ستارگان آسمان است كه هرگاه ستاره اى غروب كند ستاره اى ديگر طلوع نمايد. گويا مىبينم نعمت هاى الهى بر شما تمام شده و شما به آرزوهاى خود دست يافته‌ايد " (2)
" به اهل بيت پيامبر خود بنگريد، اگر سكوت كردند سكوت كنيد و اگر از شما يارى خواستند ياريشان كنيد تا خداوند ناگاه بواسطه مردى از ما اهل بيت (عليهم السلام) گشايشى بوجود آورد. پدرم فداى آن فرزند بهترين كنيزان كه جز شمشير به آنها (دشمنان) چيزى عطا نكند و به كشتار و نابودى آنان پردازد و هشت ماه سلاح بر دوش (مبارزه كند) تا جائى كه قريش گويند اگر اين شخص از فرزندان فاطمه مىبود به ما رحم مىكرد ".
" او هدايت الهى را بر خواسته هاى خود حاكم گرداند، آنگاه كه ديگران هواى نفس خود را بر هدايت الهى ترجيح دهند و قرآن را ملاك و معيار انديشه و عمل قرار دهد، آنجا كه ديگران قرآن را به رأى و نظر خويش تفسير كنند. زمين پاره هاى دل خود (معادن و ذخائر) را براى او خارج سازد و كليدهايش را تسليم او نمايد. آنگاه وى شيوه عدالت و راه و رسم پيامبر را به شما نشان دهد و كتاب و سنت را كه پيش از او متروك و فراموش گرديده زنده نمايد " (1) " رداى حكمت بر تن كند زيرا حكمت را با همه آداب و با توجه و عنايت قلبى فرا گرفته. حكمت گمشده اوست و او در طلب حكمت و جوياى آن. هنگامى كه اسلام غريب شود و همچون شترى خسته، گردن خود را بر زمين بگذارد، امام احساس غربت و دلتنگى كند. او حجت باقى مانده خداوند و جانشينى از جانشينان پيامبران اوست " (2) از سدير صيرفى نقل شده كه گفت: من و مفضل بن عمر و ابو بصير و ابان بن تغلب حضور امام صادق (عليه السلام) رسيديم، حضرت با رداى خيبرى طوق دار بى يقه و آستين روى خاك نشسته بود و با حالتى پريشان و دلى سوزان مىگريست، غم و اندوه در چهره‌اش نمايان و دگرگونى در سيمايش هويدا و اشك در ديدگان مباركش حلقه زده و مىگويد: اى سرور من، غيبت تو، خواب از من ربوده و بستر زمين را بر من تنگ كرده و آرامش قلبم را از دستم گرفته. سرور من، غيبت تو مصيبتهايم را جاودان ساخته و از دست دادن يك يك
(امامان) جمع ما را از ميان برده. گمان نمىكنم اشكهاى چشمم خشك و ناله سينه ام آرام گيرد...
سدير گفت: با مشاهده اين سخنان هولناك و صحنه ناگوار حيران و مبهوت شديم و قلبمان بيقرار و پريشان گشت و گمان برديم كه به آن حضرت بلائى خطرناك يا آفتى ناگوار رسيده، عرض كرديم: اى فرزند بهترين خلق خدا، ديدگان شما هرگز اشكبار نگردد، كدام حادثه اين گونه ديدگانتان را گريان ساخته و چه پيشامدى شما را بدين ماتم نشانده؟
امام (عليه السلام) آهى دردناك همراه با نگرانى از سينه برآورد و فرمود:
" واى بر شما، صبح امروز به كتاب جفر نظر كردم و آن كتابى است در بر دارنده مرگها، بلاها و مصيبت ها و علم بر گذشته و آينده تا روز قيامت كه خداوند اين علم را به محمد (صلى الله عليه وآله) و امامان (عليهم السلام) بعد از او اختصاص داده است، در اين كتاب ولادت قائم ما اهل بيت و غيبت او و طولانى شدن آن و طول عمر وى و گرفتارى مؤمنان در آن زمان و پيدايش شك و ترديد از طولانى شدن غيبت قائم و برگشتن بيشتر آنان از دين و دست كشيدن از ديانت اسلام را مشاهده كردم، در حالى كه خداوند سبحان مىفرمايد: " ما مقدرات و نتيجه كردار نيك و بد هر انسانى را به گردنش افكنديم " ناگاه دلم شكست و غم و اندوه بر من چيره گشت. " عرض كرديم: اى فرزند رسول خدا! تقاضا داريم شمه‌اى از آنچه مىدانيد بر ما بازگوئيد. فرمود: " خداوند در قائم ما سه ويژگى قرار داده كه قبلا در سه پيامبر قرار داده بود: ولادت او را همچون ولادت موسى (عليه السلام) مخفى كرده و غيبت او را چون غيبت عيسى (عليه السلام) مقدر ساخته و پيروزى او بر مخالفان را همچون پيروزى نوح به تأخير انداخته و پس از آن عمر بنده شايسته خود يعنى خضر (عليه السلام) را دليلى بر امكان طول عمر او قرار داده است ".
عرض كردم: اى فرزند رسول خدا (صلى الله عليه وآله) اين مطالب را براى ما بيشتر باز كنيد.
فرمود: " اما ولادت موسى، وقتى فرعون پى برد كه فرمانروائى او بدست موسى (عليه السلام) نابود خواهد شد، كاهنان را احضار كرد. آنها نسب و نژاد حضرت را براى فرعون مشخص كرده و گفتند: او از بنى اسرائيل
است. فرعون دستور داد شكم زنان باردار بنى اسرائيل را بشكافند (تا مانع تولد او گردند) تا آنكه بيش از بيست هزار نوزاد را بدين سان سربريدند ولى هرگز به او دست نيافتند، چرا كه خداوند حفاظت او را اراده كرده بود ". همچنين بنى اميه و بنى عباس وقتى فهميدند زوال حكومت و نابودى فرمانروايان و جباران آنها بدست قائم (عليه السلام) ما است به دشمنى با ما برخاستند و به روى اهل بيت رسول الله (صلى الله عليه وآله) شمشير كشيدند و به اميد دست يا بى بر قائم (عليه السلام) كمر به نابودى ذريه پيامبر بستند. ولى خداوند اجازه نداد كه ماجراى او بر ظالمى آشكار شود تا آنكه نور خود را كامل گرداند هر چند بر مشركان ناگوار آيد.
اما در ماجراى غيبت عيسى (عليه السلام)، يهود و نصارى جملگى بر آنند كه وى كشته شده ولى خداوند آنان را در قرآن تكذيب نمود آنجا كه مىفرمايد: " آنها نه او را كشتند و نه بر دار زدند بلكه در اين امر به اشتباه افتادند " (1) غيبت قائم (عليه السلام) نيز بدينگونه است زيرا امت به سبب طولانى شدن غيبت، آن را انكار نمايند...
و اما داستان طولانى شدن عمر حضرت نوح (عليه السلام). وقتى آن حضرت درخواست عذاب از آسمان براى قوم خود كرد، خداوند جبرئيل را با هفت هسته خرما نزد وى فرستاد و گفت: اى پيامبر، خداوند مىفرمايد:
اين مردم آفريده‌ها و بندگان من هستند و من آنها را بوسيله صاعقه آسمانى از بين نمىبرم مگر بعد از ابلاغ دعوت و اتمام حجت، بنابراين دوباره براى دعوت آنها تلاش كن كه من بخاطر آن به تو پاداش دهم. اين هسته هاى خرما را به كار كه براى تو در روئيدن، رشد كردن و بارور شدن آنها، گشايش و نجات است.
پيروان با ايمان خود را نيز به اين امر بشارت ده.
درختان خرما روئيدند و مراحل مختلف رشد را سپرى كردند و پس از مدتى طولانى به ميوه نشستند، نوح (عليه السلام) از خدا درخواست نمود كه به وعده خود وفا كند، اما خداوند (بار ديگر) او را مأمور كرد از هسته هاى همان نخل ها بكارد و باز صبر و تلاش پيشه سازد و دليل و حجت را بر قوم خود تمام گرداند. در اين هنگام پيروان نوح كه به او ايمان آورده بودند از جريان باخبر شدند و سيصد نفر از آنان دست از نوح كشيدند و گفتند: اگر ادعا و دعوت نوح حق بود نبايد پروردگارش از وعده خود تخلف مىكرد.
اما خداوند هفت بار پى در پى او را مأمور كاشتن و بارور ساختن نخل ها نمود و هر بار گروهى از پيروان نوح از دين برگشتند تا آنكه طرفداران او به هفتاد و چند تن رسيدند، در آن هنگام خداوند به او وحى كرد كه:
اى نوح اينك ظلمت شب به صبح روشن تبديل گرديد و حق و حقيقت آشكار شد و با ارتداد ناپاكان زلال ايمان از كدورت كفر، بازشناخته شد... " سپس امام صادق (عليه السلام) افزود: " دوران غيبت قائم بدين گونه طولانى شود تا حق كاملا روشن و صفاى ايمان از تيرگى و ناخالصى پاك و جدا گردد " (1) امام زمان (عج) در دعاها و زيارت ها " اللهم كن لوليك الحجة بن الحسن، صلواتك عليه و على آبائه، في هذه الساعة وفي كل ساعة، وليا و حافظا وقائدا وناصرا ودليلا وعينا... حتى تسكنه أرضك طوعا، وتمتعه فيها طويلا " " اللهم صل على ولي أمرك، القائم المؤمل، والعدل المنتظر، وحقه بملائكتك المقربين، وأيده منك بروح القدس يا رب العالمين.
اللهم اجعله الداعي إلى كتابك، والقائم بدينك، استخلفه في الأرض كما استخلفت الذين من قبله. مكن له دينه الذي ارتضيته له. ابدله من بعد خوفه أمنا يعبدك لا يشرك بك شيئا.
اللهم اعزه اعزز به، وانصره وانتصر به، وافتح له فتحا يسيرا، واجعل له من لدنك سلطانا نصيرا.
اللهم أظهر به دينك وسنة نبيك حتى لا يستخفي بشيء من الحق مخافة أحد من الخلق.
اللهم إنا نرغب إليك في دولة كريمة، تعز بها الاسلام وأهله، وتذل بها (الكفر) والنفاق وأهله، وتجعلنا فيها من الدعاة إلى طاعتك، والقادة إلى سبيلك، وترزقنا بها كرامة الدنيا والاخرة.
اللهم المم به شعثنا، واشعب به صدعنا، وارتق به فتقنا، وكثر به قلتنا، واعزز به ذلتنا، واغن به عائلنا، واقض به عن مغرمنا، واجبر به فقرنا، وسد به خلتنا، ويسر به عسرنا، وبيض به وجوهنا، وفك به اسرنا،
وانجح به طلبتنا، وانجز به مواعيدنا، واستجب به دعوتنا، واعطنا به سؤلنا، وبلغنا به من الدنياوالاخرة آمالنا، وأعطنا به فوق رغبتنا.
يا خبر المسؤولين وأوسع المعطين، إشف به صدورنا، واذهب به غيظ قلوبنا، واهدنا بهلما اختلف فيه من الحق بإذنك، إنك تهدي من تشاء إلى صراط مستقيم، وانصرنا به على عدوك وعدونا إله الحق آمين.
اللهم إنا نشكو إليك فقد نبينا صلوات الله عليه وآله، وغيبة ولينا، وكثرة عدونا، وقلة عددنا، وشدة الفتن بنا، وتظاهر الزمان علينا، فصل على محمد وآل محمد، وأعنا على ذلك كله بفتح منك تعجله، وضر تكشفه ونصر تعزه، وسلطان حق تظهره، ورحمة منك تجللناها، وعافية منك تلبسناها، برحمتك يا ارحم الراحمين.
"... اللهم صل على محمد وعليهم صلاة كثيرة دائمة طيبة، لا يحيط بها إلا أنت، ولا يسعها إلا علمك، ولا يحصيها أحد غيرك.
اللهم صل على وليك المحيى سنتك، القائم بأمرك، الداعي اليك، الدليل عليك، وحجتك على خلقك، وخليفتك في أمرك، وشاهدك على عبادك.
اللهم أعز نصره، ومد عمره، وزين الأرض بطول بقائه.
اللهم اكفه بغي الحاسدين، وأعذه من شر الكائدين، وازجر عنه إرادة الظالمين، وخلصه من أيدي الجبارين.
اللهم أعطه في نفسه، وذريته، وشيعته، ورعيته، وخاصته، وعامته، وعدوه وجميع اهل الدنيا ما تقر به عينه، وتسر به نفسه، وبلغه أفضل أمله في الدنيا والاخرة. انك على كل شيء قدير.
اللهم جذد به ما محي من دينك، وأحي به ما بدل من كتابك، وأظهر به ما غير من حكمك، حتى يعود دينك به وعلى يديه عضا جديدا خالصا مخلصا، لا شك فيه ولا شبهة معه، ولا باطل عنده ولا بدعة لديه.
اللهم نور بنوره كل ظلمة، وهد بركنه كل بدعة، واهدم بعزته كل ضلالة، واقصم به كل جبار، وأخمد بسيفه كل نار، وأهلك بعد له كل جبار، وأجر حكمه على كل حكم، واذل لسلطانه كل سلطان.
اللهم أذل كل من ناواه، وأهلك كل من عاداه، وامكر بمن كاده، واستأصل من جحد حقه واستهان بأمره،
وسعى في إطفاء نوره، وأراد إخماد ذكره " "... اللهم لك الحمد على ما جرى به قضاؤك في أوليائك، الذين استخلصتهم لنفسكودينك، إذ اخترت لهم جزيل ما عند من النعيم المقيم، الذي لا زوال ولا اضمحلال، بعد أن شرطت عليهم الزهد في درجات هذه الدنيا الدنية وزخرفها وزبرجها، فشرطوا لك ذلك، وعلمت منهم الوفاء به، فقبلتهم وقربتهم، وقدمت لهم الذكر العلي، والثناء الجلي، واهبطت عليهم ملائكتك وأكرمتهم بوحيك، ورفدتهم بعلمك، وجعلتهم الذرائع إليك، والوسيلة الى رضوانك.
فبعض أسكنته جنتك إلى أن أخرجته منها. وبعض حملته في فلكك ونجيته ومن آمن معه من الهلكة برحمتك. و بعض اتخذته خليلا، وسألك لسان صدق في الاخرين فأجبته، وجعلت ذلك عليا. وبعض كلمته من شجرة تكليما، وجعلت له من أخيه ردءا ووزيرا. وبعض أولدته من غير أب، وآتيته البينات، وأيدته بروح القدس.
وكلا شرعت له شريعة، ونهجت له منهاجا، وتخيرت له أوصياء، مستحفظا بعد مستحفظ، من مدة إلى مدة، إقامة لدينك، وحجة على عبادك، ولئلا يزول الحق عن مقره، ويغلب الباطل على أهله، ولا يقول أحد:
لولا أرسلت الينا رسولا منذرا، وأقمت لنا علما هاديا، فنتبع آياتك من قبل أن نذل ونخرى...
الى أن انتهيت بالامر إلى حبيبك ونجيبك محمد (صلى الله عليه وآله) فكان كما انتجبته، سيد من خلقته، وصفوة من اصطفيته، وأفضل من اجتبيته، وأكرم من اعتمدته، قدمته على أنبيائك، وبعثته إلى الثقلين من عبادك، واوطأته مشارقك ومغاربك وسخرت له البراق وعرجت به الى سمائك، واودعته علم ما كان وما يكون إلى انقضاء خلقك...
فعلى الأطائب من أهل بيت محمد وعلي صلى الله عليهما وآلهما فليبك الباكون، وإياهم فليندب النادبون، ولمثلهم فلتذرف الدموع، وليصرح الصارخون، ويضج الضاجون، ويعج العاجون.
أين الحسن، أين الحسين، أين أبناء الحسين، صالح بعد صالح، وصادق بعد صادق... أين السبيل بعد السبيل، أين الخيرة بعد الخيرة، أين الشموس الطالعة، أين الأقمار المنيرة، أين الأنجم الزاهرة، أين أعلام الدين، وقواعد العلم...
أين بقية الله التي لا تخلو من العترة الهادية، أين المعد لقطع دابر الظلمة، أين المنتظر لاقامة الامت والعوج، أين المرتجى لازالة الجور والعدوان، أين المدخر لتجديثد الفرائض والسنن، أين المتخير لاعادة الملة والشرعية، أين المؤمل لاحياء الكتاب وحدوده، أين محيى معالم الدين وأهله، أين قاصم شوكة المعتدين، أين هادم أبنية الشرك والنفاق.
أين معز الأولياء، ومذل الأعداء، أين جامع الكلم على التقوى، أين السبب المتصل بين أهل الأرض والسماء، أين صاحب يوم الفتح، وناشر راية الهدى...، أين مؤلف شمل الصلاح والرضا، أين الطالب بدخول الأنبياء وأبناء الأنبياء، أين الطالب بدم المقتول بكربلاء.
بأبي أنت وأمي، ونفسي لك الوقاء والحمى، يابن السادة المقربين، يابن النجباء الأكرمين، يابن الهداة المهتدين يابن الخيرة المهذبين...
عزيز علي أن أرى الخلق ولا ترى، ولا أسمع لك حسيسا ولا نجوى، عزيز علي أن لا تحيط بي دونك البلوى، ولا ينالك مني ضجيج ولا شكوى... بنفسي أنت من مغيب لم يخل منا، بنفسي أنت من نازح لم ينزح عنا...
إلى متى أحار فيك يا مولاي والى متى. وأي خطاب أصف فيك وأي نجوى. عزيز علي أن أجاب دونك وأناغى. عزيز علي أن أبكيك ويخذلك الورى عزيز على أن يجري عليك دونهم ما جرى. هل من معين فأطيل معه العويل والبكاء. هل من جزوع فأساعد جزعه إذا خلا. هل قذيت عين فساعدتها عيني على القذى.
هل إليك يابن أحمد سبيل فتلقى هل يتصل يومنا منك بعدة فنحظى... ترى أترانا نخف بك وأنت تام الملا، وقد ملأت الأرض عدلا، وأذقت أعداءك هوانا وعقابا... واجتثثت اصول الظالمين، ونحن نقول الحمد لله رب العالمين.
اللهم أنت كشاف الكرب والبلوى، واليك استعدى فعندك العدوى، وأنت رب الأخرة والاولى.
... اللهم ونحن عبيدك التائقون الى وليك، المذكر بك وبنبيك، الذي خلقته لنا عصمة وملاذا، وأقمته لنا قواما ومعاذا، وجعلته للمؤمنين منا إماما، فبلغه منا تحية وسلاما.
... اللهم وأقم به الحق، وادحض به الباطل، وأدل به أولياءك، وأذلل به أعداءك، وصل اللهم بيننا وبينه
وصلة تؤدي إلى مرافقة سلفه، واجعلنا ممن يأخذ بحجزتهم، ويمكث في ظلهم، وأعنا على تأدية حقوقه إليه، والاجتهاد في طاعته، والاجتناب عن معصيته، وامنن علينا برضاه، وهب لنا رأفته ورحمته ودعاءه، وخير ما ننال به سعة من رحمتك، وفوزا عندك، واجعل صلواتنا به مقبولة، وذنوبنا به مغفورة، ودعاءنا به مستجابا، واجعل أرزاقنا به مبسوطة، وهمومنا به مكفية، وحوائجنا به مقضية، وأقبل الينا بوجهك الكريم، واقبل تقربنا إليك، وانظر إلينا نظرة رحيمة، نستكمل بها الكرامة عندك، ثم لا تصرفها عنا بجودك. واسقنا من حوض جده صلى الله عليه وآله، بكأسه وبيده، ريا رويا، هنيئا سائغا، لا ظمأ بعده... يا أرحم الراحمين ".
اين نمائى از احترام و ادب شيعيان به پيشگاه حضرت امام مهدى موعود ارواحنا فداه است.
* *
حضرت مهدى از نگاه سنى ها برخى تصور مىكنند كه اعتقاد به مهدى منتظر (عليه السلام) از باورهاى خاص شيعيان است در حالى كه اين اعتقاد نزد سنى ها از همان اصالتى برخوردار است كه شيعيان بدان معتقدند. از نگاه تمام مسلمانان بشارت هاى پيامبر (صلى الله عليه وآله) به ظهور آن حضرت و مأموريت جهانى و شخصيت برجسته و مقدس او و حتى نشانه هاى ظهور و ويژگى هاى انقلاب او، نكات مورد اتفاق است. تنها تفاوت موجود، اين است كه ما شيعيان او را امام دوازدهم و بنام محمد بن حسن عسكرى (عليه السلام) و متولد سال 255 هجرى مىدانيم و بر اين عقيده‌ايم كه خداوند عمر او را همچون عمر خضر (عليه السلام) طولانى نموده و او اكنون زنده و غايب است، تا خداوند هر زمان اراده فرمايد، اجازه ظهورش را صادر فرمايد. در حالى كه اغلب دانشمندان سنى مىگويند تولد و غيبت او ثابت نيست بلكه در آينده متولد و به آنچه پيامبر (صلى الله عليه وآله) بشارت داده جامه عمل خواهد پوشاند.
اصيل بودن اعتقاد به حضرت مهدى (عليه السلام) از ديدگاه سنى ها را مىتوان از فراوانى رواياتى يافت كه در كتابها و منابع روائى و اعتقادى آنها وجود دارد و در خلال فتواها و آراء دانشمندان اهل سنت در طول نسل هاى گذشته به چشم مىخورد.
بنابراين، حركت‌هايى مانند جنبش مهدى سودانى در قرن گذشته و حركتى كه
در آغاز اين قرن در مسجد الحرام اتفاق افتاد و " جنبش جهاد و هجرت " در مصر و حركت هاى مشابهى كه از سوى مدعيان مهدويت در جوامع سنى ها رخ داده، بر خلاف آنچه بعضى تصور مىكنند، حركت‌هايى بى ريشه نبوده و به هيچ وجه تحت تأثير تفكرات شيعه، درباره حضرت مهدى (عليه السلام) هم پديد نيامده است.
شمار راويان سنى كه احاديث حضرت مهدى (عليه السلام) را از صحابه و تابعين نقل كرده‌اند كمتر از راويان شيعه نيست همچنين علماء سنى كه در مراحل بعد روايات ياد شده را در كتاب ها و دايرة المعارف هاى حديثى تدوين نموده و يا داراى تأليفات ويژه اى در اين زمينه‌اند، دست كمى از شيعيان ندارد.
شايد كهن‌ترين كتابى كه از سنى ها درباره مهدى (عليه السلام) بدست ما رسيده، كتاب " الفتن والملاحم " اثر حافظ نعيم بن حماد مروزى (متوفاى سال 227 ه‍) باشد كه مؤلف آن از اساتيد " بخارى " و ساير افرادى است كه از نويسندگان كتاب هاى صحاح ششگانه اهل سنت بشمار مىروند، نسخه اى از اين كتاب در كتابخانه دائرة المعارف عثمانى در حيدر آباد هند با شماره 3187 - 83 و نسخه اى در كتابخانه ظاهريه دمشق به شماره 62 - أ د ب، و نسخه اى در كتابخانه موزه انگلستان است كه حدود دويست صفحه پشت و رو دارد و تاريخ نسخه بردارى آن سال 706 هجرى مىباشد و روى پاره اى از صفحات آن عبارت " وقف حسين افندى " ديده مىشود و نشانگر اين است كه از موقوفات تركيه گرفته شده و در سال 1924 م. در كتابخانه بريتانيا ثبت گرديده است. و يكى از منابعى كه ما در اين كتاب از آن روايت نقل كرده‌ايم، همين نسخه است. اما ساير منابع روائى و اعتقادى سنى ها كه از حضرت مهدى (عليه السلام) سخن گفته و يا بخشى از كتاب خود را به اين موضوع اختصاص داده‌اند به بيش از پنجاه مأخذ مىرسد كه از جمله آنها، كتاب هاى صحاح اهل سنت است. و اما شمار تأليفات، رساله ها و پژوهش‌هاى مستقل اين موضوع نيز در
حدود پنجاه مورد است.
و اما قديمىترين اثر شيعى درباره امام زمان (عليه السلام) كه بدست ما رسيده كتاب " غيبت " و يا كتاب " قائم " از فضل بن شاذان نيشابورى است كه معاصر نعيم بن حماد بوده است وى كتاب خويش را قبل از ولادت حضرت مهدى (عليه السلام) و غيبت او تأليف نموده است!
نسخه هاى اين كتاب در قرون گذشته در دسترس علماى ما بوده ولى متأسفانه در حال حاضر از آن خبرى نيست، ولى بخش‌هائى از اين اثر در ضمن تأليفات و كتابهاى دانشمندانى كه از آن استفاده كرده‌اند بر جاى مانده است، از جمله علامه مجلسى كه رواياتى از آن را در دائرة المعارف خود " بحار الانوار " نقل كرده است.
در طول تاريخ، عقيده به حضرت مهدى (عليه السلام) از عقائد ثابت اسلامى نزد علما و عموم مردم سنى مذهب بوده و بر اين عقيده چنان هماهنگى و توافق عمومى وجود داشته كه اگر مخالفى پيدا مىشد با انكار همگان روبرو مىگشت و دانشمندان و محققان با او به مقابله مىپرداختند، چرا كه انكار چنين موضوعى، انكار يكى از عقائد مسلم اسلام به شمار مىرود كه با روايات فراوانى از رسول خدا (صلى الله عليه وآله) بدست ما رسيده است.
اينك دو نمونه از كسانى كه در اين عقيده ترديد نموده و دانشمندان سنى به آنان پاسخ داده‌اند، از نظرتان مىگذرد:
الف: ابن خلدون، از دانشمندان قرن هشتم سنى در مقدمه كتاب معروف تاريخ خود مىگويد (1):
" بدان كه بين همه مسلمانان در طول دوران گذشته چنين معروف بوده و هست كه بايد در آخر زمان
مردى از اهل بيت ظهور كند و دين را يارى و عدالت را آشكار سازد و مسلمانان از او پيروى كنند، وى بر ممالك اسلامى استيلا يابد و مهدى ناميده شود. و خروج دجال و حوادث پس از آن كه از نشانه هاى مسلم قيامت در روايات است بعد از ظهور وى اتفاق افتد و عيسى بعد از او فرود آيد و دجال را از بين برد. يا همزمان با ظهور مهدى فرود آيد و او را در كشتن دجال يارى نمايد و در نماز به مهدى اقتدا كند " (1) آنگاه ابن خلدون بيست و هشت روايت را كه درباره مهدى (عليه السلام) آمده بررسى مىكند و به برخى از راويان آنها ايراد مىگيرد و چنين مىگويد:
" اين مجموعه رواياتى ست كه بزرگان در شأن مهدى (عليه السلام) و ظهور وى در آخر زمان آورده‌اند، و چنان كه ملاحظه نمودى بجز اندكى، بقيه خالى از نقد نيست " (2) سپس برخى از آراء اهل تصوف درباره مهدى منتظر را مورد نقد و بررسى قرار داده و آنگاه بحث خود را با اين گفتار پايان مىدهد:
" بايد به اين حقيقت توجه داشت كه هيچ دعوتى به دين و حكومت كامل نمىشود مگر با نيروئى مصمم كه از آن پشتيبانى و دفاع كند تا امر خدا در آن آشكار گردد. اين مطلب را قبلا با دلائل قطعى ثابت كرديم و گفتيم كه تلاش شديد دولت فاطمىها و حتى قريش در سراسر جهان متلاشى شد و امت هاى ديگرى جايگزين آنان گرديدند كه سعى و تلاش بالاترى از تلاش قريش داشتند مگر گروهى از طالبيين از بنى حسن، بنى حسين و بنى جعفر كه در سرزمين حجاز در مكه و ينبع در مدينه باقى مانده و در آن شهرها پراكنده و بر آن نقاط غالب‌اند، آنها دسته‌هايى هستند كه از لحاظ وطن و حكومت و رأى و عقيده به صورت متفرق و پراكنده بسر مىبرند و شمار آنان به هزاران تن مىرسد. بنابراين چنانچه ظهور اين مهدى صحيح باشد
توجيه قابل قبولى براى آن وجود ندارد مگر اينكه از همين افراد باشد و خداوند دلهاى آنان را در پيروى از وى به يكديگر پيوند دهد تا با قدرت و عظمت تمام دعوت خود را آغاز كند و مردم را به پذيرش آن وادار سازد. اما به غير اين روش، مانند اينكه فردى از افراد فاطمى در گوشه اى از جهان بدون حمايت قدرت و صرفا به خاطر انتساب به اهل بيت بخواهد دست به چنين دعوتى بزند، نمىتواند موفق باشد " (1) با آنكه ابن خلدون اعتقاد به حضرت مهدى (عليه السلام) را به شكل جدى رد نكرده اما آن را بعيد دانسته و در تعدادى از رواياتش ترديد كرده است. ا ز همين رو دانشمندان، نظرات وى را نسبت به يك عقيده اسلامى كه روايات فراوانى بر اثبات آن وجود دارد، ناروا و انحرافى دانسته و او را مورد سرزنش قرار داده و گفته‌اند كه او يك مورخ است و تخصصى در شناخت روايت ندارد تا بتواند به تحليل و اجتهاد آن پردازد. بزرگترين نقدى كه در رد ابن خلدون ديده ام كتاب " الوهم المكنون من كلام ابن خلدون " است كه توسط دانشمند محدث احمد بن صديق مغربى در بيش از يكصد و پنجاه صفحه به رشته تحرير درآمده و در مقدمه آن نظريات دانشمندان علم حديث را در صحت و تواتر روايات حضرت مهدى (عليه السلام) بيان كرده و سپس اشكالات ابن خلدون به اسناد روايات را يك به يك پاسخ گفته و آنها را بى اساس و ضعيف دانسته و روايات مربوط به حضرت مهدى (عليه السلام) را تا يكصد روايت كامل كرده است.
ب: كتابى به نام " لا مهدى ينتظر بعد الرسول خير البشر " (بعد از پيامبر (صلى الله عليه وآله) مهدى اى نيست كه انتظارش رود) توسط شيخ عبد الله محمود رئيس دادگاه هاى
شرع امارات قطر نوشته شد. اين كتاب در پى شورشى منتشر شد كه اخيرا در مسجد الحرام اتفاق افتاد و طى آن فرمانده شورشيان يعنى محمد بن عبد الله قرشى ادعا كرد كه او مهدى منتظر است. پس از چاپ كتاب مذكور عده اى از علماى حجاز با نظرات وى مخالفت كردند، از جمله دانشمند محدث شيخ عبد المحسن عباد استاد دانشگاه اسلامى مدينه منوره كه در پاسخ وى پژوهشى كامل تحت عنوان " الرد على من كذب بالأحاديث الصحيحة الواردة في المهدى " در بيش از پنجاه صفحه در مجله " الجامعة الاسلامية " شماره 45 محرم 1400 ه‍ منتشر ساخت. در مقدمه اين بحث در همان مجله چنين آمده است:
" بدنبال وقوع اين حادثه (حادثه شورش در مسجد الحرام در سال 1400) كه دل هر مسلمانى را مىآزارد... پرسش‌هائى درباره ظهور مهدى (عليه السلام) در آخر الزمان مطرح گرديد، از جمله اينكه آيا در اين باره روايات نبوى صحيح وجود دارد يا خير؟ از اين رو برخى دانشمندان در راديو و روزنامه ها صحت موضوع مهدى منتظر را با بسيارى از رواياتى كه در اين باره از پيامبر (صلى الله عليه وآله) رسيده، توضيح دادند، از جمله شيخ عبد العزيز بن عبد الله بن باز رئيس اداره پژوهش‌هاى علمى و تبليغ و ارشاد كه بىحرمتى و تجاوز احمقانه آن گروه منحرف نسبت به بيت الحرام را تقبيح كرد و همچنين شيخ عبد العزيز بن صالح، پيشوا و خطيب مسجد پيامبر (صلى الله عليه وآله) در يكى از خطبه هاى نماز جمعه، تجاوز اين گروه خاطى و ستمگر را به زشتى و بدى ياد كرد و خاطر نشان ساخت كه آنها و كسانى كه او را مهدى پنداشتند در يك سو و مهدى منتظر كه در روايات مطرح شده در سويى ديگر قرار داد و اين دو با يكديگر بسيار متفاوتند.
در پاسخ به حركت اين گروه در مسجد الحرام بود كه شيخ عبد الله بن زيد محمود رئيس دادگاه هاى شرع دولت قطر به تقليد از پاره اى نويسندگان قرن چهاردهم كه هيچگونه شناخت و تخصصى درباره روايت نبوى و صحيح و سقيم آن نداشتند،
دست به انتشار جزوه اى بنام " لا مهدى ينتظر بعد الرسول خير البشر " زد و در آن با تكيه به شبهه هاى عقلى، تمام رواياتى را كه درباره مهدى (عليه السلام) آمده تكذيب و همان مطالب بى پايه گذشتگان را تكرار كرد و اعتقاد به ظهور مهدى موعود را خرافات دانست...
و من مصلحت ديدم كه اين مطالب را نگاشته و خطاها و خيال بافىهاى نويسنده اين جزوه را بر ملا سازم و توضيح دهم كه عقيده به ظهور مهدى (عليه السلام) در آخر الزمان بر اساس روايات صحيح بنا شده و علماى سنى و پيروان حديث در گذشته و حال به استثناى افرادى اندك بر آن اتفاق نظر دارند.
بجاست در اينجا اشاره كنم كه من سابقا پژوهشى تحت عنوان " عقيده اهل السنة والاثر في المهدى المنتظر " نگاشتم و در مجله " الجامعة الاسلامية " شماره 3 سال اول، ذى قعده 1388 ه‍ در مدينه منوره چاپ و منتشر گرديد كه اين مقاله مشتمل بر ده قسمت بدين ترتيب است:
1 - نام صحابه اى كه روايات مهدى (عليه السلام) را از پيامبر (صلى الله عليه وآله) روايت كرده‌اند.
2 - اسامى پيشوايان سنى كه روايات و اخبار وارده درباره مهدى را در كتاب هاى خود آورده‌اند.
3 - دانشمندانى كه درباره مهدى (عليه السلام) تأليف مستقلى دارند.
4 - دانشمندانى كه معتقد به تواتر (1) احاديث مهدى اند و نقل كلام آنان.
5 - بيان برخى از رواياتى كه در صحيح بخارى و مسلم (2) آمده و به موضوع
مهدى ارتباط دارد.
6 - بيان پاره اى از رواياتى كه درباره مهدى (عليه السلام) در غير دو كتاب ياد شده آمده، همراه با ذكر سندهاى بعضى از آنها.
7 - معرفى دانشمندانى كه به روايات مربوط به مهدى استدلال كرده و به محتواى آن معتقد بودند.
8 - معرفى كسانى كه روايات مربوط به مهدى را انكار و يا در آن ترديد نموده‌اند همراه با پاسخ به نظرات آنها.
9 - بيان مطالبى كه تصور مىشود با روايات مربوط به مهدى (عليه السلام) تعارض دارد و پاسخ مطالب مذكور.
10 - گفتار پايانى درباره اين نكته كه اعتقاد به ظهور مهدى (عليه السلام) در آخر زمان ناشى از ايمان به غيب است و اعتقاد سنى ها به مهدى (عليه السلام) ارتباطى به عقيده شيعه ندارد ".
در حقيقت نقد و بررسى ابن صديق مغربى در پاسخ ابن خلدون و دو پژوهش ياد شده از شيخ عباد، از غنىترين پژوهش‌هاى روائى و اعتقادى سنى ها درباره مهدى منتظر (عليه السلام) است.
من مايل بودم قسمت‌هايى از اين مطالب را نقل كنم، اما بيان آراء دانشمندان ديگر، از كتاب " الإمام المهدي عند أهل السنة " را سودمندتر ديدم، اين كتاب اخيرا از سوى " كتابخانه امير المؤمنين (عليه السلام) " در اصفهان چاپ و منتشر گرديده و سحاوى فصل‌هايى از كتب حديث و رساله هاى مستقل و پژوهش‌هايى پيرامون مهدى (عليه السلام) است كه به قلم بيش از پنجاه تن از دانشمندان و پيشوايان سنى نوشته شده است.
اكنون به ديدگاه تعدادى از اين دانشمندان توجه فرمائيد:
ابن قيم جوزى دمشقى ابن قيم در كتابش " المنار المنيف في الصحيح والضعيف " پس از نقل تعدادى از روايات مربوط به مهدى منتظر (عليه السلام) مىگويد:
" اولا خود اين روايات از نظر اعتبار سند به چهار درجه تقسيم مىشوند. ثانيا مردم در مورد مهدى (عليه السلام) داراى چهار ديدگاه متفاوت‌اند:
الف: كسانى كه معتقدند عيسى بن مريم در حقيقت همان مهدى است. طرفداران اين گفته به روايت محمد بن خالد جندى (لا مهدى إلا عيسى) استدلال كرده‌اند و ما گفتيم كه اين روايت درست نيست و اگر درست هم باشد حداكثر، بيانگر آن است كه مقام عيسى بالاتر از مقام مهدى است.
ب: كسانى كه معتقدند مهدى همان مهدى خليفه عباسى است كه به خلافت رسيد و حكومتش منقرض شد، پيروان اين گفته به اين روايت احمد در كتاب " مسند " استناد مىكنند:
" وقتى درفش‌هاى سياه را مشاهده كرديد كه از سوى خراسان روى آورند به سمت آنها بشتابيد اگر چه با خزيدن روى برف، زيرا مهدى خليفه خدا در ميان آنهاست... " ... اين روايت در كتاب سنن ابن ماجه از عبد الله بن مسعود نقل شده كه مىگويد:
" روزى نزد پيامبر (صلى الله عليه وآله) بوديم كه جوانانى از بنى هاشم وارد شدند، چون پيامبر آنها را ديد، اشك از چشمانش جارى و رنگ رخسارش دگرگون شد، عرض كردم: حالتى را در سيماى شما مىبينيم كه آن را دوست نداريم! فرمود: ما خاندانى هستيم كه خداوند آخرت را در برابر دنيا بر ايمان برگزيده است. به زودى اهل بيت من به بلا، مصيبت و آوارگى گرفتار شوند تا آنكه قومى از اهل مشرق بيايد در حالى كه درفش‌هاى سياه با خود دارند، حق را مطالبه كنند و به آنها داده نشود، آنگاه به نبرد و مبارزه پردازند تا پيروز شوند،
پس خواسته آنها را عملى كنند ولى آنها نپذيرند تا آنكه درفش را بدست مردى از خاندان من بسپارند، او زمين را پر از عدل و داد كند آنگونه كه قبلا از ظلم و ستم پر شده است، پس هر كس آن زمان را دريابد بايد به نزد ايشان بشتابد گرچه با خزيدن روى برف باشد ".
... اين مورد و مورد قبلى اگر صحيح باشد. در آن دليلى وجود ندارد كه مهدى خليفه عباسى همان مهدى منتظر است كه در آخر زمان ظهور كند بلكه او يك مهدى است مانند مهدى هاى ديگر. همچنانكه عمر بن عبد العزيز نيز مهدى بود بلكه مىتوان گفت وى به اين نام سزاوارتر از مهدى عباسى بود.
... اما مهدى موعود (عليه السلام) همواره در جهت خير و هدايت است همچنانكه نقطه مقابل دجال است كه پيوسته در جهت شر و گمراهى است. و همانگونه كه قبل از دجال بزرگ كه داراى كارهاى خارق العاده‌اى است دجالهاى دروغين ظاهر مىشوند همينطور پيش از مهدى موعود (عليه السلام) نيز مهدى هاى هدايتگر و صالح ظاهر خواهد شد.
ج: كسانى كه معتقدند او مردى از خاندان پيامبر (صلى الله عليه وآله) و از فرزندان حسن بن على است و در آخر زمان ظهور خواهد كرد. زمانى كه زمين آكنده از ظلم وجور باشد، آن را سرشار از عدل و داد گرداند. اكثر روايات بر اين نظر دلالت دارد... " (1) ابن حجر هيثمى ابن حجر در كتاب خود " الصواعق المحرقة " گويد:
" مقاتل بن سليمان و مفسران پيرو او گفته‌اند كه آيه شصت و يكم سوره زخرف كه فرموده " وانه لعلم الساعة " درباره مهدى (عليه السلام) نازل گرديده است. و رواياتى كه به صراحت وى را از خاندان پيامبر (صلى الله عليه وآله) مىداند خواهد آمد در اين صورت آيه شريفه
مىفهماند كه ذريه فاطمه وعلى رضي الله عنهما با بركت خواهد بود و خداوند از آن دو، فرزندان پاك و شايسته بسيارى برآورد و نسل آن ها را كليد حكمت و معدن رحمت قرار دهد و سر آن اين است كه پيامبر، فاطمه و ذريه او را از شر شيطان، در پناه خداوند قرار داد و براى على نيز چنين دعايى نمود كه شرح كامل آن از سياق روايات مربوطه استفاده مىشود " (1) ابن كثير ابن كثير در كتاب نهايه فصل مستقلى به اين موضوع اختصاص داده و نام آن فصل را چنين گذاشته است:
" مهدى كه در آخر زمان ظهور مىكند " سپس مىگويد: " او يكى از جانشينان راستين (پيامبر) و پيشوايان هدايت شده است كه احاديث نبوى درباره او سخن مى‌گويند و بيان مىدارند كه (ظهور) وى در آخر زمان خواهد بود... " و به دنبال اين روايت كه " درفش‌هاى سياهى از خراسان خروج مىنمايند و هيچ چيز مانع بازگشت آنها نمىشود تا اينكه در ايلياء نصب گردند " مىگويد:
" اين پرچم ها آنهايى نيستند كه ابو مسلم خراسانى آنها را به اهتزاز درآورد و به وسيله آن دولت بنى اميه را در سال 132 ه‍ منقرض كرد. بلكه درفش‌هاى ديگرى است كه همراه مهدى خواهد آمد و او، محمد بن عبد الله علوى فاطمى حسنى است كه خداوند وى را در يك شب شايستگى بخشد يعنى توبه او را پذيرفته و او را موفق كند و به او الهام نموده و به راه راست هدايت كند و حكومت او را بر پا داشته و اركان دولت وى را استوار سازد. پرچم هاى آنان سياه است چرا كه رنگ سياه نشانه اى از وقار است. زيرا درفش پيامبر خدا (صلى الله عليه وآله) نيز سياه بود و عقاب ناميده مىشد " (2)
جلال الدين سيوطى سيوطى در كتاب " الحاوى للفتاوى " مىگويد: " ابن جرير در تفسير خود به نقل از سدى درباره اين آيه: " و من أظلم ممن منع مساجد الله أن يذكر فيها اسمه وسعى في خرابها " (1) آورده است كه: منظور، روميان هستند كه در خراب كردن بيت المقدس از بخت النصر پشتيبانى كردند و درباره اين كلام خدا: " اولئك ما كان لهم أن يدخلوها إلا خائفين " (2) گفت: روى زمين هيچ رومى وجود ندارد كه داخل آن شود مگر آنكه بيمناك است كه مبادا گردنش را بزنند و از او جزيه بگيرند. و در مورد اين جمله: " لهم في الدنيا خزي " (3) گفت: اما خوارى و ذلت اين جهان وقتى است كه مهدى (عليه السلام) قيام نمايد و قسطنطنيه آزاد گردد و آنها را از دم شمشير بگذراند. (4) سپس در توضيح روايت " لا مهدى إلا عيسى بن مريم " مىگويد: قرطبى در تذكره گفته است: سند اين روايت ضعيف است در حالى كه احاديث نبوى وجود دارد كه به روشنى درباره خروج مهدى است و بيانگر آن است كه او از عترت و خاندان پيامبر (صلى الله عليه وآله) و از فرزندان فاطمه است. و سند اين احاديث از آن روايت صحيح تر است بنابراين بايد بر اساس آن روايات حكم جارى كرد نه بر پايه اين حديث ضعيف.
ابو الحسن محمد بن حسين بن ابراهيم بن عاصم سجزى مىگويد: روايات پيامبر (صلى الله عليه وآله) درباره آمدن مهدى متواتر و فراوان است و همه آنها نشان مىدهد كه
مهدى از اهل بيت است، هفت سال حكمرانى خواهد نمود و زمين را پر از عدل و داد خواهد ساخت. عيسى همزمان با او ظهور نموده و در كشتن دجال در دروازه لد در سرزمين فلسطين وى را يارى خواهد كرد. او بر اين امت، امامت كند و عيسى پشت سر او در تمام مدت فرمانروائى وى نماز بگزارد " (1) ابن أبي الحديد معتزلى ابن أبي الحديد در شرح نهج البلاغه در بيان اين سخن امير المؤمنين (عليه السلام) كه مىفرمايد: " و بنا يختم لابكم " مىگويد:
" اين گفته اشاره به مهدى است كه در آخر زمان ظهور كند. بيشتر محدثان برآنند كه وى از فرزندان فاطمه است و پيروان مذهب معتزله اين نظر را انكار نمىكنند بلكه در كتاب هاى خود به بيان آن تصريح كرده و اساتيد و بزرگانشان به اين امر اعتراف نموده‌اند. با اين تفاوت كه به اعتقاد ما او هنوز آفريده نشده و بعدا آفريده خواهد شد. و اصحاب حديث (2) نيز به اين نظر گرايش دارند " (3) و در شرح اين سخن امام (عليه السلام) كه فرمود: " لتعطفن الدنيا علينا بعد شماسها عطف الضروس على ولدها " (4) و در پى آن اين آيه را تلاوت نمود: " ونريد أن نمن على الذين استضعفوا في الأرض ونجعلهم أئمة ونجعلهم الوارثين " مىگويد:
" شيعيان بر اين عقيده‌اند كه اين وعده به امام غايب مربوط است كه در آخر
زمان بر زمين حكمرانى خواهد كرد. و هم فكران ما (معتزله) مىگويند: مسلما اين وعده مربوط به امامى است كه بر زمين فرمانروائى و بر ممالك استيلا مىيابد ولى لازم نيست او حتما اكنون وجود داشته باشد... و پيروان فرقه زيديه مىگويند:
بى ترديد كسى كه بر زمين حكمرانى خواهد كرد شخصى فاطمى است و جماعتى از فاطمىها كه بر مذهب زيديه‌اند به دنبال او خواهند آمد، هر چند اكنون كسى از آنان وجود نداشته باشد " (1) سپس در شرح اين گفته حضرت على (عليه السلام) " پدرم فداى فرزند بهترين كنيزان " مىگويد:
" شيعيان بر اين باورند كه امام دوازدهم آنان فرزند كنيزى است بنام نرجس ولى معتزله مىگويند او فاطمى است و در زمان آينده از كنيزى متولد خواهد شد و اكنون وجود خارجى ندارد. او زمين را همانگونه كه از ستم انباشته شده، از عدل و داد پر كند و از ستمكاران انتقام گيرد و با سخت‌ترين مجازات آنان را كيفر دهد " (2) حال بايد ابن ابى الحديد و ساير دانشمندان اهل سنت كه معتقدند مهدى، فرزند بهترين كنيزان عالم است به اين سؤال پاسخ دهند كه اگر مهدى (عليه السلام) فرزند امام حسن عسكرى (عليه السلام) نباشد و قرار باشد در عصر ما تولد يابد، پس موضوع كنيز و فرزند كنيز و فرزند بهترين كنيزان عالم چگونه ممكن خواهد بود؟
ابن ابى الحديد در جاى ديگر و در شرح اين جمله نهج البلاغه كه در ارتباط با امام زمان فرموده است " في ستر من الناس " " او از ديده مردم پنهان است " مىگويد:
" اين سخن، اشاره به مخفى بودن امام دارد، اما نكته مذكور سودى براى شيعيان ندارد هر چند تصور كنند كه امام مورد نظر آنها را بيان كرده است. زيرا
ممكن است خداوند اين امام را در آخر زمان بيافريند و مدتى ميان مردم پنهان دارد و داراى مبلغانى باشد كه مردم را به سوى او فرا خوانند، و فرمان او را اجرا كنند و پس از مدتى اختفاء، ظهور نمايد و بر كشورها فرمانروائى و بر دولت ها استيلا يابد و مالك زمين گردد " مناوى صاحب كتاب فيض القدير مناوى در شرح اين روايت كه " مهدى مردى از فرزندان من و چهره‌اش چون ستاره اى درخشان است " مىگويد: در كتاب مطامح آمده است:
" گفته شده كه در ميان اين امت خليفه اى خواهد بود كه ابوبكر بر او فضيلت ندارد. سپس مىافزايد: روايات مربوط به مهدى فراوان و مشهور است كه آنها را بسيارى از علما به صورت جداگانه گردآورى نموده‌اند ".
از جمله سمهودى گفته است:
" از اخبارى كه درباره او ثبت شده، معلوم مىشود كه وى از فرزندان فاطمه است و بر اساس آنچه در كتاب سنن ابو داود آمده او از فرزندان حسن است ".
سپس مىگويد:
" روايت " لا مهدى إلا عيسى بن مريم " هيچگونه تعارضى با روايات مهدى موعود ندارد زيرا منظور از آن، چنان كه قرطبى گفته يعنى مهدى كامل و معصوم، كسى غير از عيسى نيست. اما ابن جوزى به نقل از ابن احمد رازى مىگويد: اين روايت (يعنى روايت لا مهدى إلا...) روايتى است باطل، زيرا راوى آن محمد بن ابراهيم صورى است سپس رازى از كتاب " ميزان الاعتدال " همين روايت را با سند ابن جلاب از رواد نقل كرده. در آن كتاب مىگويند كه اين حديث، حديث باطل و غير قابل قبولى درباره مهدى است ".
خير الدين آلوسى آلوسى در كتاب " غالية المواعظ " مىگويد:
" بر اساس صحيح‌ترين نظريه اكثر انديشمندان، ظهور مهدى، از جمله نشانه هاى قيامت است و نظر برخى علما كه آمدن وى را انكار نموده‌اند، فاقد ارزش و اعتبار است... " وى پس از آنكه بخشى از روايات مربوط به مهدى (عليه السلام) را مورد بررسى و تحقيق قرار داده، مىگويد:
" آنچه درباره مهدى بيان كرديم، اعتقادى است صحيح و مبتنى بر اقوال اهل سنت و جماعت " (1) شيخ محمد خضر حسين مفتى اعظم الأزهر (2) شيخ محمد خضر در گفتارى با مجله تمدن اسلامى تحت عنوان " نگرشى بر روايات مهدى " مىگويد: " مواردى در دين وجود دارد كه همچون احكام شرعى، پايبندى به آن در صورت وجود يك روايت معتبر كافى است. يكى از اين موارد احاديث مهدى موعود است، بيان اين مسائل در احاديث براى آگاهى مردم است اما درستى يا نادرستى ايمان افراد وابسته به شناخت محتواى اين روايات نيست.
حال اگر در روايتى صحيح از پيامبر (صلى الله عليه وآله) نقل شود كه در آخر زمان چنين خواهد شد، براى ما علم و آگاهى لازم بدست مىآيد و پايبندى به محتواى آن لازم مىشود و ديگر نيازى به كثرت راويان آن حديث تا حد تواتر نخواهد بود. در كتاب صحيح " امام بخارى " روايتى درباره مهدى (عليه السلام) نيامده، اما در " كتاب صحيح مسلم " روايتى
وارد شده كه نام مهدى در آن صريحا نيامده ولى بعضى از علما مىگويند منظور از آن مهدى است يا به برخى صفات آن حضرت اشاره شده است، اما صاحبان ساير كتاب هاى حديث مانند امام احمد بن حنبل، ابو داود، ترمذى، ابن ماجه، طبرانى، ابو نعيم، ابن أبى شيبه، ابو يعلى، دار قطنى، بيهقى، نعيم بن حماد و ديگران اين روايات را نقل كرده‌اند و برخى آنها را در رساله هاى جداگانه اى گردآورى نموده‌اند، مانند " العرف الوردى في حقيقة المهدى " اثر ملا على قارى و " التوضح في تواتر ما جاء في المنتظر والدجال والمسيح " از شوكانى.
شوكانى در همين رساله، معتقد است كه اين روايات به حد تواتر رسيده و مىگويد: " رواياتى كه (درباره مهدى) در دست ماست پنجاه حديث است كه شامل حديث صحيح، حسن و ضعيف قابل جبران (1) است بنابراين احاديث مذكور، بر پايه معيارهاى علم اصول، متواتر محسوب مىگردند. زيرا احاديثى كه حتى از اين مقدار استحكام هم برخوردار نباشند، متواترند (2).
بعضى از منكران روايات مهدى مىگويند: " اين روايات بى ترديد از ساخته هاى شيعيان است، ولى اين نظر مردود است زيرا تمام اين روايتها داراى سند است و ما اسناد آنها را نيز تحقيق و بررسى نموديم و راويان آنها را از كسانى يافتيم كه به عدالت و دقت در نقل حديث معروفند و حتى يك نفر از كارشناسان علم رجال كه
متخصص در شناسائى راويان حديثند، راويان اين احاديث را به شيعه بودن متهم نساخته‌اند.
آرى، بسيارى از بنيانگذاران دولت ها، مسأله مهدى (عليه السلام) را وسيله رسيدن به اهداف خود قرار داده‌اند و ادعاى مهدويت كرده‌اند تا مردم را بدين وسيله گرد خود جمع كنند، از جمله دولت فاطمىها (در مصر) كه بر اساس اين دعوت به پا گرديد و مؤسس آن عبيدالله، خود را مهدى خواند. و دولت موحدين (در مغرب) بر پايه اين ادعا شكل گرفت، و بنيانگذار آن محمد بن تومرت، حكومت خود را بر اين دعوت استوار نمود.
همچنين مردى به نام عباس به سال 690 ه‍، در مناطق كوهستانى ريف در كشور مغرب قيام كرد و خود را مهدى خواند و جماعتى از او پيروى كردند ولى سرانجام به قتل رسيد و دعوتش پايان يافت.
و همينطور پس از شورش " عرابى باشا " در مصر، مردى به نام محمد احمد در سودان پيدا شد و ادعاى مهدويت كرد و قبيله بقاره وابسته به قبيله جهينه در سال 1300 با اين پندار كه او مهدى است از وى پيروى كردند. تعايشى، يكى از سران قبيله بقاره بعد از احمد جانشين او شد.
حال اگر مردم، روايت پيامبر را بدرستى نفهمند يا آن را به شكل نامناسب تطبيق دهند و در پى آن خطائى رخ دهد هرگز نبايد در صحت روايت ترديد نمود يا حديث مذكور را انكار كرد، چرا كه نبوت پيامبر هم حقيقت و واقعيتى بود بى ترديد، اما افرادى به دروغ و افتراء ادعاى نبوت كرده و جماعت بسيارى از مردم را به ورطه گمراهى كشاندند. مانند طايفه قاديانيه كه امروز چنين ادعايى دارند.
همچنين است پرستش خدا كه مانند آفتاب موضوعى روشن است اما عده اى معتقد بودند كه خداوند در وجود رهبرانشان حلول كرده، مانند فرقه بهائيت در
زمان ما، پس شايسته نيست آدمى حق را به خاطر انديشه هاى باطلى كه به آن افزوده‌اند انكار كند ". (1) شيخ ناصر البانى البانى در گفتارى تحت عنوان " پيرامون مهدى " در مجله تمدن اسلامى، مىگويد: " بايد توجه داشت كه درباره ظهور مهدى موعود روايات فراوان و صحيحى وجود دارد كه بسيارى از آنها داراى اسناد صحيح است. و من در اينجا نمونه‌هايى از آنها را مىآورم و سپس به پاسخ شبهه خرده گيران و منتقدان مىپردازم " آنگاه البانى با بيان نمونه‌هائى از احاديث مذكور و ديدگاه علما درباره متواتر بودن آنها پرداخته و مىگويد:
" براستى (افرادى مانند) رشيد رضا و ديگران (كه در روايات مهدى آخر زمان ترديد دارند) در مورد تك تك روايات مهدى تحقيق و بررسى نكرده و تلاش لازم به كار نبرده‌اند و اگر نه در مىيافتند كه برخى از اين روايات، حجت را بر ما تمام مىكنند و قابل اعتماد و استنادند، حتى در امور غيب كه بعضى تصور مىكنند جز با روايت متواتر قابل اثبات نيست مىتوان از اين روايت ها استفاده كرد. آقاى رشيد رضا مدعى است كه چون در ميان راويان احاديث حضرت مهدى افرادى از شيعيان ديده مىشود. بنابراين احاديث مذكور فاقد اعتبارند. در پاسخ بايد گفت كه اولا:
اين موضوع درست نيست و ثانيا در ميان راويان احاديث چهارگانه اى كه ذكر كردم شخصى كه معروف به تشيع باشد ديده نمىشود، اگر اين ادعاى رشيد رضا صحيح هم بود خدشه‌اى به صحت احاديث وارد نمىساخت، زيرا معيار صحت روايت، صداقت و دقت راوى است و همانگونه كه در علم حديث بيان شده، اختلاف
مذهب راوى در حديث نقشى ندارد، از اين رو " مسلم و بخارى " (1) در كتاب هاى خود از بسيارى شيعيان و ديگر فرقه هاى مخالف، رواياتى نقل نموده و حتى به اين گونه روايات، استدلال كرده‌اند.
آقاى رشيد رضا دليل ديگر ترديد خود را وجود تعارض در محتواى روايات مهدى بيان كرده اما اين دليل نيز مردود است، زيرا تعارض دو روايت در شرايطى درست است كه هر دو حديث از نظر سند با هم برابر باشند اما تعارض بين روايت قوى و ضعيف را هيچ خردمند منصفى جايز نمىداند، و تعارض مورد نظر ايشان از همين قبيل است.
كوتاه سخن اينكه، عقيده به ظهور مهدى عقيده اى است ثابت كه بطور متواتر از پيامبر (صلى الله عليه وآله) بدست ما رسيده و از امور غيبى است كه ايمان به آن واجب و اعتقاد به آن از صفات متقين شمرده مىشود، چنان كه خداوند در قرآن مىفرمايد:
" الم ذلك الكتاب لا ريب فيه هدى للمتقين، الذين يؤمنون بالغيب " (2) (يعنى: آن كتاب كه شك در آن نيست، مايه هدايت پرهيزكاران است كسانى كه به غيبت ايمان مىآورند.) انكار اين موضوع جز از جاهل و يا لجوج سر نمىزند. از خداوند مسألت دارم ما را با ايمان به آن و به تمام آنچه به درستى در كتاب و سنت آمده، بميراند " (3) عدوى مصرى عدوى در كتاب " مشارق الأنوار " مىگويد: " در برخى روايات آمده كه هنگام
ظهور او (مهدى) فرشته اى بالاى سرش ندا كند كه: " اين مهدى خليفه خداست، از او پيروى كنيد، پس مردم به او روى آورند و عشق و محبت وى در دلها جايگزين شود، وى بر شرق و غرب زمين فرمانروائى كند و كسانى كه نخستين بار بين ركن و مقام (كنار كعبه) با او بيعت كنند به تعداد اهل بدر باشند، پس از آن مؤمنين واقعى شام و افراد شايسته اى از مصر و گروه‌هايى از مشرق زمين نزد او آيند. و خداوند براى يارى او سپاهى با درفش‌هاى سياه از خراسان برانگيزد، سپس به شام و در روايتى به كوفه روى آورند كه جمع بين هر دو روايت ممكن است و خداوند او را با سه هزار فرشته يارى فرمايد و اصحاب كهف از ياران آن حضرت باشند، استاد سيوطى مىگويد: " راز تأخير اصحاب كهف تا اين زمان بدين جهت است كه خداوند اين عزت و شرف را به آنان عطا فرمايد كه در اين امت داخل شده و خليفه خدا را يارى نمايند، طلايه دار سپاه مهدى جبرئيل و در انتهاى آن ميكائيل قرار دارد " (1) سعد الدين تفتازانى تفتازانى در كتاب " شرح المقاصد " مىنويسد: " خروج مهدى و فرود آمدن عيسى از موضوعاتى است كه به مبحث امامت مربوط است و هر دو از نشانه هاى قيامت است ". سپس مىگويد:
"... از ابو سعيد خدرى نقل شده كه: پيامبر خدا (صلى الله عليه وآله) فرمود " بر اين امت بلا و مصيبتى برسد كه از ظلم و بيداد، كسى ملجأ و پناهگاهى نيابد، آنگاه خداوند مردى از خاندان مرا برانگيزد تا زمين را پر از عدل و داد سازد همانگونه كه از ظلم و جور آكنده گردد " علماء بر آنند كه او پيشوايى عادل از فرزندان فاطمه است كه خداوند هر وقت اراده كند او را خواهد آفريد و براى يارى دين خود برخواهد انگيخت و شيعه معتقد است كه او محمد بن حسن عسگرى است كه از
بيم دشمنان، پنهان شده و طول عمر او امرى محال و غير ممكن نيست همچون نوح، لقمان و خضر. ولى ساير فرقه ها اين مطلب را انكار كرده و آن را امرى بسيار بعيد شمرده‌اند زيرا چنين عمرهاى طولانى بدون دليل و قرينه در اين امت بى سابقه است. (1) قرمانى دمشقى او در كتاب خود " اخبار الدول وآثار الأول " مىگويد: " دانشمندان بر اين عقيده اتفاق دارند كه مهدى همان قائم آخر الزمان است و روايات فراوانى ظهور او را تأييد و پرتو افشانى او را گواهى مىدهند. ظلمت و تاريكى روزگاران با ظهور او به روشنائى بدل خواهد شد و با جلوه جمال او، ظلمت شب هاى تار جاى خود را به صبح راستين خواهد داد و نور پرتو عدالتش سراسر جهان را همچون ماه، تابناك خواهد نمود " (2) محى الدين بن عربى محى الدين در كتاب " الفتوحات المكية " چنين مىگويد: " آگاه باش، خداوند ما را با خليفه اى از طرف خويش يارى كرده كه ظهور خواهد كرد در حالى كه زمين مملو از ظلم و بيداد شود و او از عدل و داد سرشار سازد و اگر از عمر جهان تنها يك روز مانده باشد خداى سبحان آن روز را به حدى طولانى نمايد تا آن خليفه خدا كه از خاندان رسول الله (صلى الله عليه وآله) و از فرزندان فاطمه و همنام با پيامبر (صلى الله عليه وآله) است ظهور كند.
"... او در كارزار بزرگى كه مهمانى خداست، در مرج عكا حاضر شود، ستم و
ستم پيشگان را نابود و دين را بر پا و جان تازه در كالبد اسلام بدمد، اسلام بعد از خوارى، بدست او عزيز و ارجمند گردد و پس از انزوا دوباره زنده شود، ماليات و جزيه را بردارد (دشمنان را) با شمشير، دعوت به خدا نمايد، هر كس نپذيرد كشته شود و هر كه با او در افتد خوار و بيچاره گردد، در احكام و مسائل دين بگونه‌اى عمل كند كه اگر پيامبر خدا (صلى الله عليه وآله) بود همان گونه عمل مىكرد، مذاهب باطل را از روى زمين براندازد و جز دين پاك و ناب، آئينى باقى نماند.
دشمنان او پيروان فقيهان صاحب اجتهادند (يعنى فقهاء چهارگانه اهل سنت) و چون حكم او را بر خلاف احكام پيشوايان خود مىبينند به ناچار از ترس شمشير و هيبت او و يا از شوق مزايايى كه در اختيار دارد، تحت فرمان وى در مىآيند.
عامه مسلمانان بيش از خواص، به وجود او شاد گردند و عارفان اهل حقيقت كه به سبب معرفت الهى به كشف و شهود حقائق نائل شده‌اند با وى بيعت كنند.
او از پشتيبانى مردانى الهى برخوردار است كه دولت وى را برپا داشته و او را يارى كنند، آنان وزيران و معاونان او محسوب مىشوند كه بار مسئوليت سنگين مملكت را به دوش كشيده و او را در مأموريت الهى‌اش همراهى كنند.
... شهداى راه او بهترين شهيدان و امانت‌داران او برترين امانت دارانند. همانا خداوند گروهى را كه در پس پرده غيب خود ذخيره ساخته به يارى او برگزيند و آنها را از طريق كشف و شهود بر حقايق عالم و بر آنچه فرمان خدا بر بندگان است آگاه سازد. مهدى با مشورت آنان امور را فيصله دهد و آنها عارفان واقعىاند و از آنچه در عالم غيب و معنا وجود دارد، آگاهند " اما خود او صاحب شمشير حق و سياستى مدنى است. آگاهى و علم او از جانب خداوند به اندازه شأن و منزلت او است، زيرا وى خليفه اى راستين و به حق است، زبان حيوانات را مىداند و عدالتش بر جن و انس جارى گردد، وزيران او
اهل سر خدايند و آنان را مصداق اين آيه قرآن قرار داده كه مىفرمايد: " يارى مؤمنان بر ما فرض است " آنان، هم رديف بزرگان صحابه پيامبرند كه بر سر پيمان خويش با خدا باقى ماندند، جملگى عجم‌اند و در ميانشان عربى وجود ندارد ولى جز به زبان عربى سخن نمى‌گويند، نگهبانانى دارند ولى نه از جنس خودشان، او هرگز نافرمانى خدا را نكرده و وزير مخصوص و برترين امانتدار خداوند است. (1) شريف برزنگى شريف در كتاب خود " الاشاعة في اشراط الساعة " مىگويد: " بدان كه روايات مربوط به مهدى با وجود اختلاف آن منحصر و محدود نيست. محمد بن حسن دستورى در كتاب " مناقب شافعى " مىگويد: رواياتى كه از رسول الله درباره مهدى آمده و او را از خاندان آن حضرت دانسته، در حد تواتر است (2)... از ابن سيرين نقل شده كه مهدى از ابوبكر و عمر افضل است. سؤال شد: آيا از ابوبكر و عمر افضل است؟! پاسخ داد: چه بسا از بعضى پيامبران نيز برتر باشد. و از او روايت شده كه گفت: ابوبكر و عمر بر او فضيلت ندارند. سيوطى در كتاب " العرف الوردى في أخبار المهدي " مىگويد: سند برترى مهدى سندى صحيح و حديث دوم از حديث اول قابل تحمل تر است.
سپس مىافزايد: به نظر من، بايد عبارتهاى اين حديث را توجيه كنيم چرا كه بر اساس روايتى كه مىگويد " اجر و پاداش ياران مهدى به اندازه پاداش پنجاه نفر از شماست "، روشن مىگردد كه فتنه ها و مشكلات زمان مهدى شرايط بسيار دشوارى را ايجاد خواهد كرد.
به عقيده من (شريف برزنگى)، حق اين است كه جهات برترى و فضيلت، متفاوت است و روا نيست فردى را بر فرد ديگر بطور كلى، ترجيح دهيم مگر آنكه پيامبر (صلى الله عليه وآله) او را برترى داده باشد. زيرا ممكن است در فرد پائين تر امتيازى وجود داشته باشد كه در شخص برتر نباشد.
در فتوحات مكيه از شيخ محى الدين عربى نقل شده كه آن حضرت در صدور احكام و دستورات خود معصوم است و به سنت و سيره پيامبر (صلى الله عليه وآله) عمل كرده و هرگز خطا نمىكند، بى ترديد اين خصلت در ابوبكر و عمر وجود نداشته است.
ويژگيهاى نه گانه‌اى كه درباره او بيان شده در وجود هيچ يك از پيشوايان دينى گذشته وجود نداشته، با توجه به اين جهات مىتوان او را از ابوبكر و عمر برتر دانست هر چند آنها از امتياز مجالست با رسول خدا (صلى الله عليه وآله) و مشاهده وحى و سابقه در ايمان و امثال آن برخوردار بوده‌اند. والله العالم.
شيخ على قارى در كتاب " المشرب الوردى في مذهب المهدي " مىگويد: از جمله چيزهايى كه مىتواند دليل برترى حضرت مهدى (عليه السلام) باشد اين است كه شخص پيامبر (صلى الله عليه وآله) او را " خليفه خدا " ناميده ولى به ابوبكر جز " خليفه رسول خدا " گفته نشده است " (1) * * اكنون روشن مىگردد كه اعتقاد به امام زمان (عج) يعنى اعتقاد به كسى كه دين پاك خدا را بر جهانيان غالب و زمين را از عدل و داد سرشار خواهد نمود، اعتقادى اسلامى و پذيرفته شده از سوى تمام گروه هاى اعتقادى است، چرا كه ظهور او، بشارت قطعى رسول خدا (صلى الله عليه وآله) و عهد بى ترديد پروردگار عالميان است و اختلاف بر
سر تولد يا عدم تولد او هيچ تأثيرى در اساس اين اعتقاد ايجاد نمىكند. پس بر تمام مسلمانان فرض است كه با همه وجود، دل و ديده خود را به راه پر نور آن رهبر موعود آسمانى بسپارند. رهبرى كه به زودى از كنار خانه كعبه، جهانيان را ندا خواهد داد و از آنجا رهسپار مدينة الرسول و عراق و شام و قدس و سپس متوجه جاى جاى عالم خواهد شد. خداوندا، ظهورش را نزديك فرما و ما را از ياران و همراهانش قرار ده. آمين * *
