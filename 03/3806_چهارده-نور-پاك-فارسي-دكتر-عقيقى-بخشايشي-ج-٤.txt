14 نور پاك (عليهم السلام) 4. زندگى امام حسن مجتبى (عليه السلام) الگوى حلم و بردبارى دكتر عقيقى بخشايشى
بسم الله الرحمن الرحيم
مؤسسهء انتشارات نويد اسلام 14 نور پاك (عليهم السلام) زندگى امام حسن مجتبى (ع) ناشر: انتشارات نويد اسلام / حروفچينى و صفحه بندى: متين نگار انتشار: تابستان 1381 / نوبت چاپ: اول ليتوگرافى: اهل بيت (ع) / چاپ: بهار / صحافى: الجواد تيراژ: 2000 نسخه / قيمت: 550 تومان شابك: 9 - 97 - 6485 - 964 كليه حقوق براى ناشر محفوظ است.
نشانى:
تهران، رو به روى دانشگاه، خيابان 12 فروردين، كوچه نوروز، پلاك 6، انتشارات فراهانى / 6405932 قم، پاساژ قدس، طبقه همكف، پلاك 111، انتشارات نويد اسلام / 7743462 تبريز، سازمان تبليغات اسلامى / 9 - 5272003 مشهد، انتشارات عليزاده / 50332
شناسنامهء مبارك امام حسن مجتبى (ع) نام مبارك: حسن (ع) كنيهء شريف: ابو محمد القاب مبارك: مجتبى، زكى نام پدر بزرگوار: على بن ابيطالب (ع) نام مبارك مادر: فاطمه زهراء (س) تاريخ ولادت: 15 ماه رمضان سال سوم هجرى سال شروع امامت: سال 40 ه‍ سن شروع امامت: 37 سالگى مدت امامت: 10 سال مدت عمر مبارك: 47 سال تاريخ شهادت: 28 ماه صفر سال 50 ه‍. ق علت شهادت: سم توسط جعده دختر اشعث بن قيس / با تحريك معاويه محل دفن: قبرستان بقيع در مدينه منوره تعداد فرزندان: 8 پسر و 7 دختر
پيشگفتار...
بسمه تعالى پيشگفتار بسط اكبر، ابومحمد امام حسن بن على بن ابيطالب (عليه السلام) پيشوا و امام دوم شيعيان جهان يكى از مظلوم ترين، بى دفاع ترين و تنهاترين پيشواى روحى و معنوى جهان اسلام مى باشد.
امام حسن مجتبى (عليه السلام) با اينكه بارها و بارها از سوى مقام شامخ رسالت (صلى الله عليه وآله) مورد تحسين و تأييد و توصيه قرار گرفته است و بارها از زبان لسان وحى و رسالت به عنوان امام و پيشوا معرفى گرديده است و در عين حال مورد شديدترين و سهمناك ترين آماج تبليغات و حملات دوست و دشمن قرار گرفته است به حدى كه هىچكدام از پيشوايان ما همانند ايشان مورد هجوم، اهانت و حملهء تبليغاتى دشمن قرار نگرفته است به حدى كه به زنده و مرده و به حيات و ممات او نيز رحم نكرده اند و همچنان به شقاوت و قساوت خود در حق آن بزرگوار ادامه داده اند.
راز اين همه حمله ومجمه و اين همه جسارت و شقاوت و سر اين همه گستاخى و شرارت اگر آن روزها كاملا مشخص نبود امروز ما مى توانيم به راحتى و آسانى دريابيم وعلة العلل اين همه بى ادبى ها و اهانتها را پىگيريم، و آن راز مهم در اين امر فشرده و كوتاه گنجانده شده است كه امام حسن مجتبى (عليه السلام) پس از خلافت ظاهرى پنج ساله على (عليه السلام) در برابر سيل بنيان كن تبليغات سوء و تحريكات علنى و تلقيفات باند سياسى و نژادى أموى قرار داشت آنان كه مى خواستند فوتبال حكومت را بنا به توصيه نياى بزرگشان، ابوسفيان دست به دست هم به گردانند و هرگز در اختيار حريفى قرار ندهند!
امروز ما شيوه‌هاى بيرون راندن رقيب سياسى را از گردونهء حيات اجتماعى به خوبى درمىيابيم و با چشم غير مسلح مىبينيم رقيبان عرصه‌هاى سياسى چگونه به رقيبان و همدوره‌هاى خود، انگ و رنگ ناجوانمردانه مى زنند تا حضور او را كمرنگ جلوه دهند؟
آرى اين شيوه ء معمول و مرسوم آن روزها به اين آسانى قابل رؤيت نبود ولى باند سياست باز اموى، به جبران شكستهاى بدر، أحد، حنين و به دنبال ضربتهاى كارى و مؤثر جنگهاى جمل، صفين و جهنم تر از همه به دنبال انتقام عقبه، شيبه، در ايام جاهلى و جنگ " بدر " تمام ضربتها و انتقادها را مى خواستند در وجود امام مجتبى (عليه السلام) خلاصه نمايند به اين ترتيب امام حسن مجتبى (عليه السلام) در برابر هجومهاى سهمگين تبليغاتى و فعاليتهاى سياسى و حركتهاى ايذائى وارتجاعى، و بازگشت به انتقامهاى دوران جاهلى قرار دارد و هزاران حيف كه او اصحاب و ياران دلسوز و آگاه و مجربى نداشت از اينرو امام مجتبى (عليه السلام) مظلوم ترين و تنهاترين ولى ياورترين معصوم تاريخ اسلام به شمار مى آيد كه اين نوشته بازگو كننده ء بخشى از آن مظلوميتهاست.
دكتر عقيقى بخشايشى ارديبهشت 1381
بخش اول ولادت، عصر زندگى و خصوصيات روحى
بخش اول / ولادت، عصر زندگى و خصوصيات روحى...
ميلاد مسعود 15 رمضان سالگرد شكوهمند ميلاد سبط اكبر، قهرمان مقاومت و شكيبايى، نخستين سلالهء پاك رسالت (صلى الله عليه وآله) حضرت امام حسن مجتبى فرزند على مرتضى (عليه السلام) مى باشد. (1) نخستين فرزند على و فاطمه در شب نيمهء ماه رمضان به سال سوم هجرت ديده به جهان گشود. ولادت او در پاك ترين و شامخ ترين خاندان عترت و طهارت انجام پذيرفت او تحت تربيت و پرورش پدرى همچون على (عليه السلام) و مادرى مانند فاطمه (عليه السلام) صورت گرفت و در اثر اين تربيت بود كه جهانى از صفا و صميميت و مكارم اخلاق و صفات حميده را با خود به ارمغان آورد. با رفتار و روش و اخلاق و سلوك و منش خود، عوامل انبساط خاطر و سرور قلبى نياى بزرگش پيامبر بزرگوار را فراهم ساخت ووجود او بهجت و سرور و شادى خاصى در خاندان رسالت برانگيخت چون او هم همانند اسمش زيبا، و هم داراى اخلاق حميده و صفات پسنديده و و الا بود به حدى كه تا آن روز كمتر نظير آن ديده شده بود.
پيامبر عاليقدر اسلام هنگامى كه از سفر كوتاه خود، به مدينه باز مى گشت و طبق شيوه ء سنيه خود، نخست به خانه فاطمه (عليه السلام) سر مى زد اين بار در خانه فاطمه با خبر مسرت بخش ولادت نخستين ثمره ء وجود خود، رو به رو شد و نوزاد كه در قنداق زرد رنگى پيچيده شده بود در اختيار نياى بزرگش قرار گرفت... پيامبر عاليقدر اسلام با لحن عتاب آميزى فرمود: " مگر من به شما نگفته ام كه بچه را در قنداق زرد رنگ نپيچيد... في
الفور پارچه سفيد آماده كردند و آنگاه نوزاد را با قنداقهء سفيد، در آغوش نياى بزرگ و مهربان خود قرار دادند. پيامبر اسلام اين نوزاد عزيز را به آغوش خويش كشيد و نوازش كرد. در گوشهاى راست و چپش، كلمه ى توحيد و اذان خواند و سپس با خوشحالى خاصى گفت: " من نام اين پسر را " حسن " گذاشتم، پس از نامگذارى دستور داد گوسفندى براى نوه اش عقيقه نمودند تا گوشت آن را توزيع نمايند به اين ترتيب نوزاد را بيمهء آسمانى نمودند. و اين عمل تا آن روز ميان اعراب و مسلمانان رايج نبود و از آن روز تشريع گرديد پيامبر اسلام در دعاى عقيقه اين چنين فرمود:
" گوشت و استخوان و موى گوسفند فداى گوشت و استخوان و خون و موى حسن گردد و اين قربانى محمد و خاندانش را از آسيب دور دارد ". سپس دستور داد از اين گوشت خورده شود و به ديگران نيز خورانده گردد و يك ران گوسفند را به قابله هديه نمايند.
نمايشگر اخلاق محمد (صلى الله عليه وآله) نخستين نوزاد خاندان رسالت، آيينه تمام نماى سيماى اخلاقى و سيرهء عملى نبوى (صلى الله عليه وآله) بود، همه محمد را در نوه اش حسن تماشا مى كردند و پيامبر اسلام نيز عشق و علاقهء خاصى به اين نوزاد ابراز مى داشت از فرط علاقه و محبت و از روى استعداد و لياقتى كه در اين ذخيرهء دوران سراغ داشت. درباره ء او و برادر ارجمندش امام حسين (عليه السلام) مى فرمود: " حسن و حسين دو امانت من، ميان امت من هستند آنان سروران جوانان بهشتى هستند ". يا اينكه مكرر مى فرمود: " خدايا من اين فرزند را دوست مى دارم. خدايا تو نيز دوست دار آن كس را كه او را دوست دارد... ".
گويى پيامبر اصرار داشت مردم اين علاقهء شديد را تماشا كنند و اين خاطره را در آينده نيز به ياد آورند و حق محمد (صلى الله عليه وآله) را در مورد نوادگانش به خوبى رعايت نمايند.
فضائل اخلاقى و معنوى امام حسن مجتبى (عليه السلام) نمونه و الگوى اخلاق و رفتار صحيح اسلامى بودند اخلاق و رفتار و انديشه‌هاى او از يك شخصيت معنوى و الهى حكايت داشت او جزء آن پنج نفر
نور پاكى بود كه خداوند متعال رجس و پليدى را از آنان زدوده است و آنان را پاك و پاكيزه نموده است و اين امر از القاب و اسامى كه به آن حضرت داده اند كاملا مشخص مى باشد چون از القاب متعدد او يكى: زاهد - زكى - بر - نقى - مجتبى مى باشد.
پيامبر اكرم (صلى الله عليه وآله) فرمود:
كسى كه مرا دوست مى دارد مى بايست اين دو (حسن و حسين) را دوست بدارد (من احبنى فليحب هذين). (1) و در مكارم اخلاق او توجه به حديث زير گوياى واقعيت اساسى است. امام صادق (عليه السلام) فرمود عادت امام مجتبى (عليه السلام) اين بود كه با پاى پياده به حج مى رفت، هرگاه يادى از: مرگ، قبر، بعث، نشور، صراط و... مى نمود، اشك مى ريخت. او 25 بار حج به جاى آورد و پياده راه مكه و مدينه را طى مى نمود. او 2 بار همه دارائى خود را در راه خدا قسمت كرد. (و كان اذا حج ماشيا وكان اذا ذكر الموت بكى، واذا ذكر القبر بكى واذا ذكر البعث والنشور بكى واذا ذكر المر على الصراط بكى (2)... ان الحسن بن على حج خمسة عشرين حجة ما شيا وقاسم الله ماله مرتين) [وفى خبر قاسم ثلاث مرات].
مردى از اهل شام كه در مدينه، آن حضرت را بى حرمتى كرد (تحت تأثير شايعات معاويه قرار داشت) هنگامى كه مورد تفقد امام قرار گرفت و گفت: الله اعلم يجعل رسالته ... مركوب خود را به طرف خانه آن حضرت برگرداند و مهمان آن حضرت شد و با عشق و محبت به اهلبيت از خانه بيرون رفت. (3) يكى از غلامان او جنايتى كرده بود كه بايد كيفر مى شد. او خواند والكاظمين الغيظ - امام فرمود: كظمت غيظى - خواند والعافين عن الناس، فرمود: عفوت عنك، خواند: والله يحب المحسنين، فرمود: أنت حر لوجه الله تو در راه خدا آزاد هستى. (4) برخى از خصوصيات روحى او " در وجود او برترين نشانه‌هاى انسانيت، متبلور بود او به همه محبت مى كرد به مردم و
رفع نيازهاى آنان عشق مى ورزيد او سه نوبت دارايى خود را ميان مستمندان تقسيم نمود و دو نوبت تمام دارايى خود را در اختيار نيازمندان گذاشت. و در طول زندگى خود بيست و پنج بار به زيارت خانه ى خدا بار بست و با وجود آنكه مركب سوارى در اختيار داشت. ولى پياده و گاهى پا برهنه به اين سفر روحانى اقدام مى ورزيد تا در پيشگاه الهى، از ادب و خضوع و الا، واجر و پاداش وافرترى برخوردار گردد ". (1) شجاع و دلير او فرد شجاع و دلير و سخنور بى باك بود، در ميان مردم از وجهه و اعتبار اجتماعى شگفت انگيزى برخوردار بود و از صفاى ذهن وقريحهء خدادادى به حد كامل بهره داشت او در بيان عقايد و نظريات اجتماعى و شخصى، كوچك ترين واهمه و هراسى نداشت و در راه پيشبرد اهداف اسلام، از هر گونه جانبازى و فداكارى دريغ نمى ورزيد.
چندى پس از رحلت رسول خدا (صلى الله عليه وآله) يك روز دو برادر در سنين كودكى با حالت افسرده و پژمرده به مسجد رسول خدا (صلى الله عليه وآله) رفتند و از آستان در مسجد، مرد ديگرى را بر عرش منبر ديدند. حسن شجاع و دلير با آن حالت حساسيت فوق العاده وقتى ديد منبر پدر بزرگش، زير پاى يك فرد ديگرى قرار دارد فرياد زد: از جاى پدرم بيا پايين، تو چه حقى دارى بر جاى پدرم بنشينى؟
آن مرد از سخن فرو ماند سكوت غم آلودى فضاى مسجد را برگرفت. و دوران خطابه‌هاى پرشور رسول الله (صلى الله عليه وآله) در ميان حاضرين تداعى گرديد. بالأخره آن مرد، با زبان لكنت بار فرياد كشيد: راست مى گويى اينجا جاى پدر تو است... ". (2) اين روحيه اعتراض و اين جوش و خروش در وجود او رشد و نمود داشت و اين روح پرخاشگرى در مواقع حساس تاريخ اسلام، خود را نشان داد در دوران عثمان در ميان خون و آتش انقلابيون، در جنگ جمل در ميان تيربارانهاى شديد هودچيان عايشه، در جنگ صفين در آن معركه ى عظيم بين سپاه اسلام و سپاه كفر ونفاق، بالأخره در تمام
صحنه‌ها و كارزارها، جوهر ذات خود را نشان داد و لياقت و شايستگى و شجاعت و برجستگى روحى خود را به منصه ى بروز رساند و او به عنوان يك عنصر شجاع و متحرك در جوامع اسلامى شناخته گرديد. او در كارزارهاى پدر نقش مؤثر و مفيدى را ايفاء نمود.
دفاع از مظلوم نخستين بار كه امام حسن (عليه السلام) به عنوان يك خطيب زبردست با سخنان خود از ستمديده اى دفاع كرد در سال سى و چهارم هجرى در بدرقهء صحابى بزرگ ابوذر غفارى آن مجاهد شجاع و سترگ اسلام بود كه خليفه وقت، دستور تبعيد او را صادر كرده بود و تأكيد داشت كه هيچ كس حق صحبت با او را ندارد امام على و فرزندانش تا بيرون شهر او را بدرقه نمودند. امام حسن (عليه السلام) در خطابه اى در اين مراسم توديع، چنين فرمودند:
" افسوس كه بدرقه كنندگان خواه و ناخواه بايد بازگردند، و وداع كنندگان بايد حقيقت تلخ و ناگوار وداع را در چند كلمه به زبان آورند و اگر نه همگان درك مى كردند كه مرحلهء وداع، مرحله دشوار و حسرت وداع كنندگان هرگز پايان نخواهد يافت.
اى عم گرامى! هم اكنون مى بينى كه ما به بدرقه آمده ايم دنيا را تحقير كن و در برابر فريب و تهديدهايش به روز مرگ بينديش، و بر اين شكنجه‌ها و تلخى ها شكيبا باش! زيرا روزگارش اندك و عمرش كوتاه مى باشد. به وراى اين دنيا كه جهان جاويد و جايگاه عرضه ى حقايق است اميدوار، بردبار و صبور باش تا روز رستاخير رسول اكرم (صلى الله عليه وآله) را از خود خشنود و راضى بيابى!... " (1) بلاغت و فصاحت او فرزندان نبوت و رسالت، كانون‌هاى فصاحت و بلاغت و منابع سرشار علم و حكمت هستند امام حسن يكى از آن مشعلهاى درخشان بلاغت و فصاحت دودمان نبوى (صلى الله عليه وآله) است كه كلمات و ابزارى تفهيم و تفهم عموما در اختيارش قرار دارند.
هنوز كودك است كه مادرش فاطمه مى بيند او بالشها را روى هم مى گذارد و براى خود
منبر مى سازد و آن وقت روى آن مى نشيند و خطابه ايراد مى كند. مادر از طرز أداى سخن او سخت خوشحال و شادمان است و مى گويد: " به! به! چه خوب حرف مى زنى، و چه نيكو پروردگار خود را ستايش و توصيف مى نمايى؟ و چه فصيح و بليغ به سخن مى پردازى؟ در اثر تشويق مادر حسن هر روز شيرين تر و لطيف تر از روز پيشين، سخنرانى مى كند و گفته‌هاى رسول خدا (صلى الله عليه وآله) را كه در مسجد ايراد كرده است در خانه بازگو و تكرار مى نمايد...
ولى جز مادر و خواهر و برادر كسى از اين سخنرانيها آگاهى ندارد ".
روزى فاطمه مطلب را به همسرش على (عليه السلام) تعريف مى كند و مى گويد دوست نمى دارى پاى سخن و منبر فرزندت بنشينى؟ على (عليه السلام) مى فرمايد چگونه دوست ندارم؟
على فردا موقع سخنرانى در گوشه اى خود را پنهان مى سازد تا به سخنان دل‌بندش گوش فرا دهد. امام حسن (عليه السلام) بر عرش منبر قرار مى گيرد، ولى با لكنت زبان رو به رو مى شود و نمى تواند درست اداى كلمات نمايد:
مادر چه شده است كه امروز با لكنت صحبت مى كنى؟ تو كه زبانى روان همچون شمشير برنده داشتى؟
حسن پس از مكث كوتاهى مى گويد: احساس مى كنم: روح بزرگ و شخصيت وارسته اى به سخنانم گوش فرا مى دهد من در برابر عظمت او از سخنانم باز ايستادم... " (1).
در اينجا على (عليه السلام) از پشت پرده در مى آيد وحسن را به آغوش مى كشد و تشويق و تمجيد فراوان به عمل مى آورد.
عصر زندگى او عصر زندگى امام حسن مجتبى (عليه السلام) را به سه مرحله مى توان تقسيم نمود كه هر سه مرحله، خصوصيات و ويژگى‌هاى خاص خود را دارد:
1. امام (عليه السلام) در عهد نبوى (عليه السلام).
2. امام (عليه السلام) در عهد علوى (عليه السلام).
3. امام (عليه السلام) در عهد تاريك أموى.
1. امام در عهد نبوى (صلى الله عليه وآله) هفت سال از زندگى امام حسن مجتبى (عليه السلام) در عهد نبوى (صلى الله عليه وآله) سپرى گرديده است اين ايام بهترين و فرخنده ترين ايام زندگى آن پيشواى معصوم (عليه السلام) مى باشد.
از لحظه‌هاى ولادت، تا ايامى كه جد بزرگوارش به لقاى الهى شتافت، دائم همراه جد گرامى‌اش در مسجد، خانه، كوى وبرزن بود او را روى زانوانش مى نشاند و گاهى به صورت شتر سوارى بر كول آن بزرگوار مى رفت و گاهى در مسجد در منبر به سراغ جدش مى رفت و پيامبر خدا مى فرمود: " الحسن والحسين سيد اشباب اهل الجنة، هما امامان قاما أو قعدا ". (1) حسن و حسين سروران جوانان بهشتى هستند آنان هر دو امام و پيشوا هستند خواه قائم به امور امامت باشند يا نشسته و محروم از اجراى امور امامت باشند.
حضور امام حسن در محضر پيامبر خدا و اظهار علاقه و عنايت آن بزرگوار به اين دلبند عزيزش، مطالب خواندنى و شيرينى دارد كه در جاى كتاب خواهد آمد.
فضائل حسنين (عليها السلام) 1. اسماء دختر عميس گفت: " وقتى فاطمه (عليه السلام) حسن (عليه السلام) را به دنيا آورد، رسول خدا (صلى الله عليه وآله) از سفر بيامد و فرمود: اسماء پسرم را بياور من حسن را كه به پارچهء زردى پوشانيده بودم، بر رسول خدا دادم. رسول خدا (صلى الله عليه وآله) آن پارچه را انداخت و فرود: مگر نگفتم هيچ كودكى را در پارچهء زرد قنداق نكنيد؟ پس من كودك را به پارچهء سفيدى پيچيدم و به آغوش رسول خدا (صلى الله عليه وآله) دادم آن حضرت به گوش راست او اذان و به گوش چپش اقامه گفت. و از على (عليه السلام) پرسيد: او را چه نام نهاده اى؟ عرض كرد: از شما سبقت نمى گيرم. فرمود: من نيز از پروردگارم سبقت نمى گيرم، پس جبرئيل نازل شد و پيام آورد كه: پروردگارت سلام مى رساند و مى فرمايد: نام او را همانند نام فرزند " هارون " بگذار چون
على (عليه السلام) نسبت به تو به منزلهء هارون است نسبت به " موسى ". جز اين كه بعد از تو ديگر پيغمبرى برگزيده نخواهد شد ".
رسول خدا (صلى الله عليه وآله) از جبريل پرسيد نام پسر هارون چه بود؟ گفت: " شبر " بود، رسول خدا (صلى الله عليه وآله) فرمود: زبان من عربى است جبرئيل گفت: نام او را " حسن " بگذار بعد از يك سال كه " حسين " (عليه السلام) به دنيا آمد همين مسأله پيش آمد، جبرئيل دستور داد او را به نام پسر ديگر " هارون "، " شبير " نام بگذار. باز رسول خدا (صلى الله عليه وآله) فرمود: زبان من عربى است، و جبرئيل گفت: او را " حسين " نام بگذار ".
2. ابوهريره گفت: " خدا را به شهادت مى طلبم كه با رسول خدا (صلى الله عليه وآله) بيرون رفتيم در بين راه آن حضرت صداى گريهء حسن و حسين (عليه السلام) را شنيد با شتاب به طرف فاطمه (عليه السلام) رفت و شنيدم كه پرسيد بچه‌هايم چرا گريه مى كنند؟ گفت: از تشنگى. رسول خدا (صلى الله عليه وآله) برگشت تا از مشكى كهنه، آبى پيدا كند ولى در آن از آب خبرى نبود، آنگاه به مردم فرمود:
آيا كسى از شما آب دارد؟ كسى حتى قطره ء آبى نداشت، يكى از بچه ها را از فاطمه گرفت.
رسول خدا او را به سينه اش چسبانيد و زبان خود را در دهان او گذاشت و كودك شروع به مكيدن كرد تا آرام شد او را به مادرش داد و ديگرى را گرفت او را نيز بدين ترتيب سيراب نمود ". (1) 3. ابن ابى نعيم گفت: " نزد عبد الله پسر عمر بودم كه مردى درباره ء خون پشه، از وى سؤال كرد، عبد الله بن عمر پرسيد أهل كجائى؟ گفت: اهل عراقم، عبد الله رو به حضار كرد و گفت: اين مرد را بنگريد كه از خون مگس مى پرسند در حالى كه همينها خون پسر پيغمبر را ريختند من خود از رسول خدا (صلى الله عليه وآله) شنيدم كه مى فرمود: " حسن و حسين " دو ريحانهء من از دنيايند ". (2) 4. جابر روايت كرده است كه رسول خدا (صلى الله عليه وآله) به على (عليه السلام) فرمود: " سلام بر تو اى پدر دو ريحانهء من، جان تو و جان دو ريحانهء من، زيرا به زودى دور ركن تو فرو مى ريزد آن روز
خدا خودش به داد تو برسد. يعنى تو را به خدا مى سپارم. چون رسول خدا (صلى الله عليه وآله) از دنيا رفت، على (عليه السلام) فرمود: اين يكى از آن دو ركن بود كه رسول خدا (صلى الله عليه وآله) خبر داد و چون فاطمه از دنيا رفت، فرمود اين ركن دوم بود كه فرو ريخت ". (1) 5. أنس بن مالك گفت: " بسيار مى شد رسول خدا (صلى الله عليه وآله) مى شدم را ملاقات مى كردم و مى ديدم " حسن و حسين " (عليها السلام) بر روى سينهء ايشان نشسته اند و آن حضرت مى فرمايد:
اينها دو ريحانهء من از اين امتند ". (2) 6. انس بن مالك مى گويد: " از رسول خدا (صلى الله عليه وآله) سؤال شد محبوبترين اهل بيت تو كيست؟ فرمود: حسن و حسين (عليها السلام) ". هر كس " حسن و حسين " (عليها السلام) را دوست بدارد، مرا دوست داشته است و هر كس آنها را دشمن بدارد، مرا دشمن داشته است ". (3) 7. اسامة بن زيد گويد: " پيامبر اكرم (صلى الله عليه وآله) درباره ء " حسن و حسين " (عليها السلام) فرمود: اين دو تا پسران من و پسران دخترم هستند، خدايا من اين دو تا را دوست مى دارم تو هم دوست بدار آنها را و كسانى را كه آنها را دوست مى دارند ". (4) 8. سلمان فارسى گفت: " رسول خدا (صلى الله عليه وآله) درباره ء " حسن و حسين " (عليها السلام) مى فرمود: هر كس اين دو تا را دوست بدارد، من هم او را دوست مى دارم و هر كس را من دوست داشته باشم، خداوند نيز او را دوست مى دارد، و هر كسى را كه خدا دوست بدارد، داخل بهشت مى كند. و هر كس اين دو تا را دشمن بدارد، من او را دشمن مى دارم و هر كسى را كه من دشمن داشته باشم، خدا هم او را دشمن مى دارد و كسى را كه خدا دشمن بدارد، او را داخل جهنم مى كند و براى او عذاب آماده است ". (5) 9. حاكم به سند خود از سلمان روايت كرده است كه گفت: " از رسول خدا (صلى الله عليه وآله) شنيدم كه مى فرمايد: " حسن و حسين " (عليها السلام) دو پسر منند هر كس آنها را دوست بدارد، مرا دوست داشته است و هر كس مرا دوست بدارد، خدا او را دوست مى دارد و هر كسى كه خدا او را
دوست بدارد، داخل بهشت مى كند و هر كس حسن و حسين را دشمن بدارد، مرا دشمن داشته است و هر كس مرا دشمن بدارد، خدا او را دشمن مى دارد، و هر كسى را خدا دشمن بدارد، او را داخل آتش مى كند ". (حاكم مى گويد: اين حديث طبق شرط " بخارى و مسلم " صحيح است) (1) 10. انس بن مالك گفت: " حسن و حسين " (عليها السلام) شبيه ترين مردم به رسول خدا (صلى الله عليه وآله) بودند ". و به اين مضمون روايات متعددى وارد شده است. (2) 11. ابوسعيد خدرى گفت: " رسول خدا (صلى الله عليه وآله) فرمود: " حسن و حسين " (عليها السلام) آقايان جوانان بهشت هستند ".
12. ابن ماجه در صحيح خود در باب فضائل اصحاب رسول خدا (صلى الله عليه وآله) به سند خود روايت كرد از ابن عمر كه گفت: " رسول خدا فرمود: " حسن و حسين " (عليها السلام) سرور جوانان اهل بهشت هستند و پدرشان بهتر از آنهاست ".
13. زر بن حبيش از حذيفه روايت كرده كه گفت: " در سيماى رسول خدا (صلى الله عليه وآله) آثار سرور و خوشحالى ديديم عرض كرديم اى رسول خدا! در سيماى تو امروز آثار خوشحالى مى بينيم؟ فرمود: چرا خوشحال نباشم كه امروز جبرئيل بر من نازل شد، و مژده داد كه حسن و حسين (عليها السلام) سيد جوانان اهل بهشتند و پدرشان از آنها أفضل وبرتر است ".
14. ابن عباس از پيامبر بزرگوار اسلام (صلى الله عليه وآله) روايت كرده است: " حسن و حسين " (عليها السلام) سيد جوانان اهل بهشتند و هر كس اين دو را دوست بدارد، مرا دوست داشته است و هر كس اينها را دشمن بدارد، مرا دشمن داشته است ".
15. عقبة بن عامر گفت: " رسول خدا (صلى الله عليه وآله) فرمود: هنگامى كه اهل بهشت در بهشت استقرار يافتند، بهشت مى گويد: خدايا آيا به من وعده نفرموده بودى كه مرا به دو ركن از ركنهايت زينت بخشى؟ خداوند مى فرمايد: آيا تو را با " حسن و حسين " (عليها السلام) زينت ندادم؟
رسول خدا (صلى الله عليه وآله) فرمود: آن وقت بهشت به خود مىبالد مانند باليدن عروس ".
16. ابن عباس گفت: " روزى با رسول خدا (صلى الله عليه وآله) بوديم كه فاطمه (عليه السلام) در حالى كه گريه مى كرد، به رسول خدا وارد شد رسول خدا (صلى الله عليه وآله) فرمود: پدرت به قربانت چرا گريه مى كنى؟
عرض كرد: " حسن و حسين " (عليها السلام) از خانه بيرون رفته اند و نمى دانم شب را كجا به سر مى برند. فرمود: گريه منما: خدايا آن دو را حفظ مى كند، چيزى نگذشت كه جبرئيل نازل شد و گفت: اى محمد غم مخور آنان در باغ بنى نجار هستند، رسول خدا (صلى الله عليه وآله) با اصحابش به باغ بنى نجار آمدند ديدند كه " حسنين " (عليها السلام) دست به گردن هم خوابيده اند. رسول خدا (صلى الله عليه وآله) بى اختيار خود را به روى آن دو انداخت، شروع به بوسيدن آنان كرد تا بيدار شدند، " حسن " (عليه السلام) را به شانهء راست و " حسين " (عليه السلام) را به شانهء چپ خود، سوار كرد و به راه افتاد ".
" ابوبكر " گفت: اى رسول خدا يكى از آن دو را به من بده، رسول خدا (صلى الله عليه وآله) فرمود:
" نعم المطى مطيهما ونعم الراكبان هما وأبوهما خير منهما حتى أتى المسجد ".
" چه خوب شترى است مركب آنان و چه سواره‌هاى خوبى هستند آن دو، و پدرشان از آن دو بهتر است تا به مسجد رسيدند ".
رسول خدا همچنان ايستاده بود و بچه ها هنوز روى شانه‌هايش بودند، خطاب به مسلمانان فرمودند: " مردم مى خواهيد شما را به بهترين افراد بشر از نظر جد وجده راهنمائى كنم؟ همه گفتند: بلى اى رسول خدا (صلى الله عليه وآله) فرمود: " حسن و حسين " (عليها السلام) كه جدشان رسول خدا (صلى الله عليه وآله) خاتم پيامبران است وجده شان " خديجه " دختر خويلد كه سيده ء زنان اهل بهشت است. آيا مى خواهيد شما را به بهترين افراد بشر از نظر عمو و عمه راهنمائى كنم؟ گفتند: بلى اى رسول خدا (صلى الله عليه وآله) فرمود: " حسنين " (عليها السلام) چون عمويشان جعفر و عمه شان ام هانى است.
اى مردم! مى خواهيد شما را به بهترين افراد بشر از نظر خاله و دائى راهنمائى كنم؟
همه گفتند: بلى. فرمود: باز هم " حسن و حسين " (عليها السلام) چون دائى آنان قاسم پسر رسول خدا (صلى الله عليه وآله) و خاله شان زينب دختر رسول خدا (صلى الله عليه وآله) است آنگاه فرمود: خدا مى داند كه
" حسن و حسين " (عليها السلام) و عموها و عمه ها و دوستانشان در بهشت و دشمنانشان در آتشند ".
2. در عهد علوى (عليه السلام) امام حسن مجتبى مدت 37 سال تمام با پدر بزرگوارش على (عليه السلام) زندگى كرده است اين دوره از زندگى آن عزيز، همراه با تنشها و اضطرابات و حوادث بس بزرگ در صدر اسلام بوده است.
در سنين هفت و هشت سالگى با چشم خود غصب شدن حقوق اهل بيت (عليه السلام) را مشاهده مى نمايد كه چگونه مادرش حضرت زهرا (عليه السلام) در ارتباط با مغصوب شدن فدك، تلاش و كوشش دارد و از سوى ديگر حق ولايت و سرپرستى امت اسلامى كه بنا به تصريح پيامبر بزرگوار اسلام در غدير، و ديگر مناسبتها، بر عهده ء پدر عاليقدرش قرار داشت و اين حق مسلم با ترفندهاى سياسى و نقشه‌هاى از پيش طرح شده از دست صاحبش بيرون آورده مى شود و در اختيار ديگران قرار مى گيرد.
در اين مدت، رحلت مادر و دفن غمبار او اين كودك را در غم تنهايى فرو مى برد آنگاه دوران معاويه و حمايت گران سياست باز او پيش مى آيد با اينكه پدر ارجمندش با اجماع و اتفاق مسلمين و اصحاب حل و عقد به عنوان خليفه و جانشين پيامبر خدا (صلى الله عليه وآله) در آمده است در عين حال شيطنت و فريبكارى و خريد آراء مردم، بخش اعظمى از مناطق معمورهء مسلمانان را در اختيار مى گيرد و در شام و شامات ادعاى خلافت مى نمايد و اين ادعاى ناحق منجر به جنگهاى جمل، نهروان وصفين مى گردد كه بخش اعظم حيات سياسى و اجتماعى امام را به خود مشغول مى دارد و در پايان، آن اتفاق نارواى سياسى رخ مى دهد كه نمى بايست صورت پذيرد و آن تعيين حكميت نوظهور از دو طرف متخاصم بود كه بالأخره كارها به نفع معاويه و به ضرر عراقيان، تمام مى گردد.
در نهج البلاغه مستندترين منبع موجود از عهد علوى، چند بار نام امام حسن مجتبى (عليه السلام) آمده است كه موقعيت او را به خوبى نشان مى دهد. يك بار در خطبه 207 در مورد امام حسن مجتبى (عليه السلام) از لسان پدر مهربان و مشفق چنين مى خوانيم:
1. إملكوا عنى هذا الغلام لايهدنى فأننى انفس لهذين (الحسن والحسين) على
الموت، لئلا ينقطع بهما نسل رسول الله (صلى الله عليه وآله).
از سوى من از اين دو نوجوان مواظبت كنيد و به همراه آمدن آنان، با من جلوگيرى كنيد (تا وارد معركه قتال نگردند) و من نگرانم از اينكه اين دو را مرگ فرا گيرد و با كشته شدن آنان، نسل رسول خدا (صلى الله عليه وآله) منقطع و بريده گردد.
سيد رضى گويد: " جمله املكو عنى هذا الغلام از برترين و بهترين سخنان مى باشد.
اين سخن مولى مى رساند كه امام حسن و حسين در جنگ صفين حضور مؤثرى داشته اند و خود را به قلب سپاه معاويه مى زدند به حدى كه امام (عليه السلام) توصيه مى دارد آن دو را مراقب باشند و نگذارند بيش از حد خود را وارد صحنه سازند، نسل رسالت گردد.
2. بار ديگر در خطبه 31 نهج البلاغه، امام حسن مجتبى را با دلسوزى كامل مورد عنايت و وصيت خود قرار مى دهد و در خطبه مفصلى او را طرف خطاب سفارشهاى ارزنده و سازنده خويش قرار مى دهد فرازهايى از آن خطبه چنين است:
" من الوالد الفائى، المفرج للزمان، المدبر العمر... الى المولود المؤمل مالايدرك، و الظاعن عنها غدا. فإنى اوصيك يا نبى بتقوى الله و لزوم امره وعمارة قلبك بذكره، والأعتصام بحبله... اى بنى انى وان لم اكن عمرت عمر من كان قبلى، فقد نظرت في اعمالهم وفكرت في أخبارهم وسرت في آثار هم حتى عدت كأحد منهم... ". (1) [از پدرى كه در آستانه فنا وزوال قرار گرفته است و چيرگى طبيعت را پذيرا است.
زندگى را پشت سر نهاده است، به گردش روزگار گردن نهاده است، نكوهندهء اين جهان است به فرزندى كه آرزومند چيزى است كه آن را درنمىيابد و روندهء راهى است كه سر از جهان نيستى درآورد...] پسرم، تو را به تقواى الهى توصيه مى كنم، به ملازمت امر پروردگار مى خوانم و به چنگ زدن به ريسمان الهى فرا مى خوانم.
پسرم! من هر چند در بين گذشتگان نزيسته‌ام ولى در اعمال و كردار آنان تأمل كرده ام و در اخبار آنان سير نموده ام و در آثار بجا مانده از آنان سير و سياحت كرده ام اكنون
همانند آنم كه يكى از آنان مى باشم در پايان خطبه او را دعا مى كند و خير دنيا و آخرت را بر او مى طلبد.
بار سوم در نهج البلاغه در خطبه 24 در مقام وصيت به امام حسن مجتبى (عليه السلام) مى فرمايد: " حسن بن على مال مرا عهده دار شود خود از آن مصرف كند و به ديگرى هم ببخشد آن سان كه روا بود و شايسته اگر براى حسن، حادثه اى پيش آيد و حسين زنده باشد او بدين كار بپردازد و وصيت را انجام دهد چنان كه بايد و شايد.
دو پسر فاطمه - حسن و حسين - را از صدقهء على همان است كه از آن ديگر پسران است من انجام اين كار را به عهده ء پسران فاطمه مى گذارم تا خشنودى خدا را بدست آورده باشم و به رسول او نزديكى جويم و پاس حرمت او و خويشاوندى او را داشته باشم ". (1) بار چهارم در نهج البلاغه در خطبه 73 حسن و حسين را در مقام شفاعت مروان بن حكم مى بينيم وعلى (عليه السلام) بنابر خواست آنان، مروان را رها مى سازد سپس اظهار مى دارند اجازه ء مى فرمائيد كه او با شما بيعت نمايد؟
امام (عليه السلام) در پاسخ مى فرمايد: مگر او يك بار پس از كشته شدن عثمان با من بيعت نكرد؟ مرا به بيعت چنين فرد پيمان شكنى نيازى نيست كه با دستى همچون دستان جهود مكار بيعت كند ولى در نهان آن را بشكند و كنار بگذارد...! (2) بار پنجم در مقام عتاب به ابن عباس كه گويا بخشى از بيت المال را مورد تصرف خويش قرار داده است در خطبه 41 چنين مى خوانيم: به خدا اگر حسن و حسين هم چنان مى كردند كه تو كردى از من روى خوشى نمى ديدند و به آرزويى نمى رسيدند تا آنكه حق را از آنان بستانم و خسارتى را كه در اثر ستم آنان، پديدار گشته است نابود گردانم.... (3)
بار ششم در سخنان برگزيده اش كلام 38 فرزندش امام مجتبى را به چهار چيز توصيه مى نمايد. جائى كه مى فرمايد: " بالاترين ثروت عقل است، بزرگترين فقر، احمقى و نادانى است گرامى ترين حسب، حسن خلق و خوش رفتارى و وحشتناك ترين وحشتها، عجب و خود بزرگ بينى است. (1) و بار هفتم در نهج البلاغه در كلام 416 به فرزندش توصيه‌هايى دارد كه عموما در مسير هدايت مى باشد.
بار هشتم و آخرين بار پس از ضربت خوردنش، هر دو برادر حسن و حسين را مورد توصيه و سفارش قرار مى دهد جائى كه در نامه 47 مى فرمايد: " اوصيكما بتقوى الله وان لاتبغيا الدنيا وان بغتكما... شما را سفارش مى كنم به پروا داشتن از خدا و اين كه دنيا را طلب نكنيد هر چند دنيا پى شما آيد... ". آنگاه در ارتباط با انتقام و قصاص، يا عفو و گذشت در مورد ابن ملجم به آنان سفارشى مى نمايد.
اينها مجموع حيات معمول و معقول امام حسن مجتبى (عليه السلام)، در عهد علوى مى باشد كه با مستندات توأم بود.
3. در عهد تاريك أموى امام حسن مجتبى (عليه السلام) پس از شهادت پدر بزرگوارش فقط شش ماه و چند روز در مسند حكومت و قدرت بودند روزهايى كه سراسر اضطراب بود و تنش، نافرمانى بود و مخالفت و ناجوانمردى بود و پيمان شكنى و فرار اصحاب و ياران و ديگر هيچ.
امام حسن مجتبى (عليه السلام) با كوله بارى از گذشته ها و با كينه‌هايى از دور و نزديك از عهد بدر واحد و حنين و از دوران جمل و صفين و عهد علوى با رقيب سخت حيله گر و فريبكارى مانند معاويه رو به رو شده بود فردى كه در زندگى تنها به دنيا و عيش و نوش آن فكر مى كرد و تنها به شيوه‌هاى به دست آوردن آن، ديگر معاد و رستاخيز و خدا در نظرش امور موهومى بودند، او با بذل و بخشش فراوان موجودى بيت المال، آراء ديگران
را مى خريد و به نفع حكومت خويش، بهره مى جست او به خاطر ادعاى خلافت و حكومت اسلام را داشت و احيانا دم از قرآن و پيامبر مى زد اما در باطن در مرحلهء عمل بسيار ضعيف و ناتوان بلكه منكر آنها بود ولى در امور سياست وسياست بازى فردى فريبكار و سالوسى بود به خصوص آنگاه كه از رأى مشاور ويژه ء خود " عمروعاص " هم كمك مى گرفت اين دو نفر آتش افروز معركه‌هاى صدر اسلام بودند و چه جناياتى كه مرتكب نشدند و چه آثار جنايت بارى كه در تاريخ اسلام از خود به بدعت نگذاشته اند؟ كه در جايگاه خاص خود خواهد آمد.
مهم ترين مسألة در زندگى امام حسن مجتبى (عليه السلام) در دوران أموى دو موضوع حساس و دو مورد اخلاقى ضربه زننده و شكننده‌اى بود كه دائم از سوى حكومت معاويه، مورد تبليغ و ترويج قرار مى گرفت 1. صلح با معاويه، 2. ازدواجهاى مكرر امام (عليه السلام).
نخستين مورد كه صلح با معاويه باشد از دو طرف آماج فشارها بود يكى از ناحيهء طرفدارانش كه چرا تن به چنين امرى داده است در صورتى كه اكثر فرماندهان در غياب او خود را به معاويه فروخته بودند و جز تعداد بس اندكى از مؤمنان و معتقدان واقعى، وفادار نمانده بودند و از از سوى ديگر از ناحيهء دشمن مكار مورد تهديد و فشار بود كه مى خواست حاكميت دنياى اسلام آن روز را در قبضه داشته باشد و امام حسن (عليه السلام) براى حفظ جان آن اقليت معتقد و مؤمن، چاره اى جز سازش ظاهرى با معاويه نداشت آن هم با آن شرايط و خصوصياتى كه اگر مورد عمل قرار مى گرفت قطعا نتيجه اش خيلى بهتر و مفيدتر از جنگ وخونريزى و ادامهء حكومت با اقليت ضعيفى بود كه همگى در معرض فنا و نابودى بودند. نكته اى كه در مورد صلح امام حسن (عليه السلام) قابل ذكر است اينست كه اركان سپاه او از همان دوران صفين و از برنامهء حكميت، درهم شكسته بود اتفاق نظر و وحدت كلمه در بين آنان وجود نداشت. أمير المؤمنين (عليه السلام) آن قدر از دست آنان در شكنجهء روحى و ناراحتى بر سر مى برد كه نهج البلاغه اثر ماندگار على (عليه السلام) را مى توان " غمنامه " يا " درد دل نامه " و " زجر نامه روحى مولى " نامگذارى نمود گاهى مى فرمايد: " لا رأى لمن لايطاع " كسى كه مورد اطاعت نباشد رأيى ندارد گاهى على (عليه السلام) حاضر است ده نفر از هواداران خود
را با يك نفر از سپاه معاويه معاوضه كند، گاهى درد دل خود را از دست همين سربازان و فرماندهان چموش و سهل انگار، به چاهها و بيابانها مى برد و بارها و بارها آرزوى مرگ و از دست اين افراد سست عنصر را دارد به حدى كه تقريبا ثلث محتويات نهج البلاغه اعم از خطبه ها، مكاتبات، و كلمات قصار و سخنان بلند و كوتاه امام (عليه السلام) در مورد شكايت از دست زيردستان و سپاه خويش مى باشد و گاهى فرهيختگان و فرزانگانى هم مانند، ابن عباس [يا انشاء الله] عبيدالله بن عباس گرفتار هوس دنيا وغارت و يغماگرى بيت المال مى گردند كه آنگاه است كه اسف على و درد و ناله اش، زمين و زمان را مىسوزاند و كسى را ياراى تحمل سوز دل و جراحت قلب غمگين و درد آلود على را نيست! هر چند تعداد محدودى هم امثال مالك اشتر، عمار ياسر، صعصعة بن صوحان، خباب بن أرت وقيس بن سعد هم وجود داشتند ولى به يقين با يك گل بهار نمى شود در بهار بايد همه جا گل باشد و گلستان، ولى سپاه شام، قطعا اين گونه نبود كه سپاه كوفه وعراف بودند.
در چنين شرايطى امام حسن مجتبى (عليه السلام) كه وارث چنين عناصر كم كفايت چه مى توانست انجام دهد؟ جايى كه برخى از سپاهيان او توطئه داشتند كه خود امام را به معاويه تسليم كنند، و برخى از آنان به مقر فرماندهى يورش مى كردند و خود امام را مورد حمله قرار مى دادند آنچنان كه در ساباط رخ داد و تعداد كثيرى از سوى ستون پنجم پنهانى از معاويه پول دريافت نموده، و در جمع سپاه امام حسن مجتبى (عليه السلام) به نفع دشمن، فعاليت داشتند. آرى امام حسن (عليه السلام) هرگز صلح نمى نمود اين شرايط و مقتضيات زمان و مكان بود كه صلح را بر او تحميل نمود و شوكران تلخ را نوشانيد واو بالأجبار كنار آمدن با معاويه را پذيرفت و از جنگ دست برداشت.
گفتارى از آل ياسين وى در متن كتاب خلاصه اى از عوامل صلح و خلاصه‌ى جالبى را به عنوان ختم بحث خود دارد جائى كه مى گويد: " گناه يك رهبر چيست اگر مردمش فاسد و سپاهيانش خائن و اجتماعش فاقد وجدان اجتماعى باشد؟ " بدين ترتيب راز صلح يا ترك جنگ امام حسن (عليه السلام) روشن مى گردد. و ما در بخش مستقلى به تفصيل به اين موضوع
خواهيم پرداخت.
فريادرس محرومان پيشواى دوم نه تنها از نظر علم و تقوى و زهد و پارسايى مقام برجسته و والايى داشت بلكه از نظر بذل و بخشش و دستگيرى از مستمندان اجتماع، در حد توانايى يكتاى عصر خود بود ووجود گرامى او آرام بخش دلهاى دردمند و اميدوار، و پناهگاه مستمندان و تهى دستان و درماندگان جامعه بود هيچ نيازمندى از محضر او دست خالى بر نمى گشت و هيچ دل آزرده اى بدون دارو و مرهم از پيشگاه او مأيوس و نوميد باز نمى گشت. او عادت داشت قبل از آنكه نيازمندى، شرح حال خود را بازگو نمايد و رنج مذلت و سوال را بر خود هموار سازد، نياز او را بر طرف كند و معمولا بخشش‌هاى امام به نحوى بود كه نياز مستمند را به يكباره، بر طرف مى ساخت تا ديگر بار دست نياز به اين سو و آن سو دراز نكند. سيوطى يكى از دانشمندان اهل سنت در تاريخ خود مىنويسد: " حسن بن على (عليه السلام) داراى امتيازات اخلاقى و فضايل انسانى متعددى بود او شخص متين ووقور و سخى بود از اين رو مورد ستايش و احترام قاطبه‌ى مردم قرار داشت... ". (1) او سرور جوانان بهشتى و يكى از چهار نفرى است كه رسول خدا (صلى الله عليه وآله) با آنان به مباهله ى نصاراى " نجران " حاضر شد و يكى از دوازده نفرى است كه خدا فرمانبرى آنان را بر بندگانش واجب و فرض ساخته است و در قرآن مجيد، پاك و منزه از هر پليدى معرفى شده و خداوند دوستى آنان را پاداش رسالت دانسته است. " إنما يريد الله ليذهب عنكم الرجس ويطهركم تطهيرا ".
افتخارات و مكارم اخلاقى و فضائل معنوى او به قدرى است كه ياد كردن تمام آنها به طول مى انجامد و تازه پس از بيان به پايان نمى رسد چه بهتر در فصل جداگانه اى مورد عنايت و بررسى واقع گردد.
بخش دوم ` فضائل اخلاقى و مناقب وجودى امام (عليه السلام)
بخش دوم / فضائل اخلاقى و مناقب وجودى امام (ع)...
فضائل اختصاصى امام حسن مجتبى (عليه السلام) سبط اكبر و ريحانهء رسول الله (صلى الله عليه وآله) واجد شايسته ترين خصوصيات اخلاقى و معنوى مى باشد او عابدترين، زاهدترين و بهترين مردم عصر خويش بود روايت نموده اند هنگامى كه او خود را براى نماز آماده مى ساخت رنگش متغير مى گشت و تمام اعضا و جوارحش از عظمت خدا به لرزه درمىآمد. مى فرمود زيبنده است فردى كه در برابر آفريدگار عرش قرار مى گيرد اعضايش مرتعش گردد هنگامى كه به درب مسجد مى رسيد سرش را بالا مى گرفت و مى گفت: خدايا مهمانت در مقابل درگاهت ايستاده است اى احسان كننده! بنده ء خطاكار تو پس از عمل ناروا و ناشايست به سوى تو روى آورده است پس قبايح او را با زيباترين چيزى كه پيش توست بگذر اى خداى بخشنده و كريم! (1) هنگامى كه به سفر حج مى رفتند به صورت پياده ره مى سپردند و گهگاهى هنگامى كه به ياد مرگ مى افتادند، گريه مى كردند و هنگامى كه قبر و تاريكى آن را به ياد مى آوردند مى گريستند و آنگاه كه به ياد رستاخيز و برخاستن از قبر يا عبور از پل صراط و نشان دادن نامه اعمال مى افتادند با صداى بلند فرياد مى كشيدند و به حال غش مى افتادند.
تقسيم مال روايت شده است امام حسن مجتبى (عليه السلام) سه بار اموال خود را در راه خدا با فقراء و مستمندان تقسيم نمود. (2) او هر وقت در قرآن مجيد به خطاب " يا ايها الذين آمنوا " مى رسيدند مى گفتند:
لبيك اللهم لبيك... او در تمام احوال ذاكر خداى متعال بودند او راست لهجه ترين و فصيح ترين مردم از نظر نطق و گفتار بود ". (1) اگر نيازمندى كمكت مى كنيم بسيار مشهور است كه مردى شامى در اثر تلقينات و تبليغات معاويه و همشهريان فريب خورده اش، وقتى وارد مدينه شد و چشمش به امام حسن مجتبى (عليه السلام) افتاد شروع به بدگويى و اظهار بى ادبى نمود امام (عليه السلام) با اينكه در شهر خود قدرت انتقام را داشت در عين حال با زبان نرم و ملايم فرمودند اى مرد شامى! معلوم است شما مسافر هستيد شايد خسته باشيد، و نياز به استراحت داشته باشيد، اگر مى خواهيد استراحت كنيد محل خواب را برايت فراهم مىكنيم و اگر نياز مالى داريد، كمكتان مى كنيم وقتى مرد شامى اين محبت را از امام مشاهده نمود بى اختيار اعتراف كردند: " الله يعلم حيث يجعل رسالته "، پروردگار آگاه است كه رسالت و امامت را در چه جايگاهى قرار دهد؟
جود و كرم جود و كرم در اين خاندان، يك امر فطرى و جبلى است زندگى اين دودمان بر اصل جود و بخشش نهاده شده است آنچنان كه در زندگى ديگر پيشوايان معصوم (عليه السلام) گذشته است اين بزرگان به مال و منال دنيوى، با آن نگرش نگاه مى كنند كه به وسيله ى آن، بتوانند خشنودى پروردگار را جلب كنند و اين خشنودى به هر طريق و با هر نوع جود و بخششى كه به دست آمده باشد، مقدار مال، و كم و كيف آن چندان مطرح نيست از اينرو در زندگى هر كدام از پيشوايان (عليه السلام) بذل و بخشش فراوانى وارد شده است به عنوان نمونه آمده است كه يك بار امام حسن (عليه السلام) كل مال و دارائى خود را با فقراء تقسيم مى كرد و بار ديگر ده هزار درهم به فقيرى كه از خداوند متعال اين مبلغ را درخواست داشت، عطا نمود (2) بار ديگر موجودى نقدينگى منزل را كه همان 50 درهم را تشكيل مى داد به سائلى عطا مى كند (3) و ديگر بار پير زنى در سفر، بزغاله اى را به امام حسن و حسين وعبد الله بن = + * * * + =
جعفر اهدا كرد و اين پيرزن در سفرى كه به مدينه انجام مى داد با امام حسن (عليه السلام) آشنائى مى دهد آنگاه امام تعداد چندين رأس گوسفند [در برابر آن بره يا بزغاله اى كه ايشان احسان كرده بود مجموع ثروت او همين بود] به او عطا مى كند سپس به سراغ عبد الله بن جعفر (عليه السلام) فرستاده مى شود او نيز پس از اطلاع از عطاياى حسنين (عليه السلام) 100 نفر شتر به او عطا مى كند امام پس از اين همه عطايا و بخشش باز مى فرمايد ما هنوز يك دهم از عطا و بخشش پيرزن را انجام نداده ايم چون او تمام دارائى خانه و كاشانه‌اش را به ما تقديم نمود. پيرزن پس از اين عطايا خوشحال به سرزمين خود بازگشت. (1) او اغلب اوقات به اين شعر تمثل مى جست:
يا اهل لذات دنيا، لابقاءلها * إن اغترارا بظل زائل، حمق اى صاحبان لذات و عيش و نوش دنيا! بدانيد كه لذات آن بقاء و دوامى ندارد فريفته شدن به سايهء زايل شونده، از حماقت و نادانى است. امام حسن (عليه السلام) خود درباره ء جود و بخشش مى فرمايد: " احسان و بخشش پيش از سوال از بزرگترين سيادت و آقايى مى باشد و در مورد بخل و امساك مى فرمايد: بخل آنست كه فرد پندارد آنچه را كه انفاق مى كند، تباه ساخته است، و آنچه را كه نگه مى دارد شرف و عزت است ". (2) از عبد الرحمن بن جبير روايت شده است كه به حسن بن على (عليه السلام) عرض كردم مردم مى گويند كه شما طالب خلافت هستيد؟ در پاسخ فرمودند:
سران عرب در اختيارم بودند، آنان محاربه مى نمودند با كسانى كه من محاربه داشتم و مسالمت داشتند با كسانى كه من مسالمت داشتم، همهء آن ها را به خاطر رضا و خشنودى خدا وحفظ خون أمت محمد (صلى الله عليه وآله)، رها ساختم ". (3) در موقع صلح با معاويه در محل " نخيله " جملهء بس بلندى دارد - هنگامى كه معاويه درخواست نمود كه سخنانى در مورد اين قرار داد ايراد فرمايد - امام (عليه السلام) برخاستند پس از حمد و ثناى الهى اين جمله را اداء نمودند:
" زيرك‌ترين زيركان، صاحبان تقوى مى باشند و احمق ترين احمقان، افراد فاجر و فاسق مى باشند (1)، من در اين مورد كه با معاويه اختلاف داشتم اگر حق شخصى ام بود او اولى تر از من مى باشد و اگر حق شخصى من بود پس به خاطر اصلاح حال امت وحفظ و نگهدارى خونهاى آنان، رها نمودم ". (2) اعترافات مخالفان 1. گفتار ابوبكر: " عقبة بن حارث گفت: ابوبكر نماز را خواند سپس از مسجد خارج شد و امام حسن را ديد كه با كودكان بازى مى كند او را گرفت و روى شانهء خود قرار داده و گفت: پدرم فداى كسى باد! كه شبيه پيامبر است ". (3) 2. انس بن مالك: " بخارى در صحيح خود در باب مناقب الحسن والحسين (عليه السلام)، به سند خود از انس روايت كرده كه گفت: هيچ كس شباهتش بيشتر از حسن بن على به رسول خدا (صلى الله عليه وآله) نبود ". (4) زبير گفت: رسول خدا (صلى الله عليه وآله) " حسن " (عليه السلام) را مىبوسيد و او را به سينهء خود مى فشرد و مىبوئيد در خدمتش مردى از انصار بود كه از عمل پيامبر تعجب كرد و گفت: من پسرى دارم كه به حد بلوغ رسيده است و من تاكنون او را نبوسيده‌ام. پيامبر اكرم (صلى الله عليه وآله) فرمود: اين كه خداوند رحمت وعاطفه را از دل تو برگرفته، من چه گناهى دارم؟ ". (5) " مساور مولى بن سعد بن بكر گفت: روزى كه امام " حسن مجتبى " (عليه السلام) فوت كرد، ابوهريره را ديدم در مسجد ايستاده و در حالى كه به شدت مىگريست با صداى بلند فرياد مى زدند كه اى مردم! امروز محبوب رسول خدا (صلى الله عليه وآله) از دنيا رفت ".
" زهير بن اقمر گفت: " حسن بن على " (عليه السلام) بعد از شهادت " على " (عليه السلام) مشغول ايراد خطابه اى بود كه مردى بلند قامت از قبيلهء " ازد " برخاست وگفت: رسول خدا (صلى الله عليه وآله) را ديدم اين آقا را به دوش خود سوار كرده ومى فرمايند: كسى كه مرا دوست مى دارد، بايد
حسن (عليه السلام) را دوست بدارد، اين پيام را حاضر به غائب برساند. اگر دستور پيامبر نبود، من اين حديث را به شما نمى گفتم ".
" عايشه گفت: پيامبر اكرم (صلى الله عليه وآله) " حسن " (عليه السلام) را مى گرفت وبه سينه اش مى چسباند سپس مى فرمود: خدايا اين پسر من است ومن او را دوست مى دارم وتو هم او را و كسانى را كه او را دوست مى دارد، دوست بدار ".
ابن عباس گويد: " من به هيچ چيز به غير از اين كه در جوانى با پاى پياده به حج نرفتم افسوس نخوردم در حالى كه حسن بن على 25 بار با پاى پياده به حج رفت. در وضعى كه مركبها در جلو او كشيده مى شد وسه بار همهء اموالش را بين خود وفقرا تقسيم كرد به طورى كه يك لنگه را مى داد ولنگهء ديگر را نگه مى داشت ".
3. مروان بن حكم: جويريه گفت: چون امام حسن (عليه السلام) فوت كرد مروان در تشييع جنازه ء او شركت كرده ومى گريست. امام حسين (عليه السلام) فرمود: " آيا براى او گريه مى كنى مگر تو نبودى كه او را پر از خون نمودى، ومدام جرعه هاى غيظ را به او خورانيدى. مروان در حاليكه اشاره به كوه مى كرد، گفت: من اين كار را با كسى كردم كه حلم وبردبارى او، هموزن ومعادل اين كوه بود ". (1) 4. ابن روزبهان اصفهانى (عليه السلام): مى گويد: " بار خدايا صلوات وسلام بفرست بر امام دوم، صاحب آياتى از قرآن كه در فضيلت او نازل شده، كاشف اسرار حقائق ومعانى، رباينده ء گوى سبقت در فضائل وكمالات. او است كه پيامبر درباره ء او فرمود: او چه نيكو سوار شونده است ". كنيه آن حضرت ابومحمد است واز جمله القابش يكى سيد است ويكى رضا به واسطهء آن كه كمال رضا وتواضع، او را حاصل بوده وديگر سبط زيرا كه آن حضرت سبط حضرت پيغمبر (صلى الله عليه وآله) بوده ويكى ديگر " زكى " به واسطهء كمال پاكى وطهارتى كه آن حضرت داشته است. آن حضرت به زهر شهيد شد ودر بقيع دفن گرديد ".
اللهم وصل على سيدنا محمد وآله سيما الإمام المجتبى الحسن الرضا و
سلم تسليما. (1) 5. حافظ حسين كربلائى تبريزى (م 994 ه‍): صاحب كتاب " روضات الجنان " درباره ء امام حسن مجتبى (عليه السلام) مىنويسد: " وى سبط اول رسول خداست و امام دوم از ائمهء هدى است شبيه ترين خلق به سيد انبيا بود. ولادت خجسته اش در مدينهء طيبه در شب پانزدهم رمضان سنهء ثلاث هجرى... " رخ داده است. در كتاب " كشف المحجوب " مذكور است كه شيخ حسن بصرى به حضرت امام حسن مجتبى (عليه السلام) در مورد جبر و قدر چيزى نوشت و سؤالى از آن حضرت نمود كه حق در اين مسألهء غامضهء چيست؟ آن حضرت جواب او نوشت و آن سؤال و جواب اين است:
سؤال: بسم الله الرحمن الرحيم. السلام عليك يا ابن رسول الله، وقرة عينه ورحمة الله و بركاته. اما بعد فانكم معاشر بنى هاشم كالفلك الجارية في اللجج ومصابيح الدجى واعلام الهدى والائمة القادة الذين من تابعهم نجى، كسفينة نوح المشحونة التى يؤل اليها المؤمنون وينجو فيها المتمسكون. فما قولك يا ابن رسول الله عند حيرتنا في القدر واختلافنا في الاستطاعة علمنا بما تأكد رأيك فانكم " ذرية بعضها من بعض "، به علم الله علمتم وهو الشاهد عليكم وانتم شهداء الله على الناس ".
جواب مشحون به صواب آن حضرت:
" بسم الله الرحمن الرحيم، امام بعد: فقد انتهى الى كتابك عند حيرتك وحيرة من زعمت من امتنا. والذى عليه رأيى ان من لم يؤمن بالقدر خيره وشره فقد كفر، و من حمل المعاصى على الله فقد فجر، ان الله لايطاع بإكراه ولايعصى بغلبة ولايهمل العباد من الملكة، لكنه المالك لما ملكهم، والقادر على ما عليه قدرتهم... ".
سلام و درود بر تو باد اى فرزند رسول خدا و اى نور چشم آن بزرگوار رحمت و بركات خدا شامل حال شما باد! شما گروه بنى هاشم همانند كشتى‌ها در درياها و اقيانوسها هستيد شما چراغهاى روشنگر در تاريكيها و ظلمات مىباشيد شما پرچمهاى هدايت و
پيشوايان راستين پيروان هستيد افرادى كه از شما پيروى نمايد نجات يافته‌اند همانند كشتى نوح كه مؤمنان به آن پناه مىبرند و چنگ زنندگان به آن نجات مىيابند چه مىفرمائيد در مورد " قدر " كه ما در حيرت به سر مىبريم و ما در مورد " توان بشر " و حدود آن اختلاف داريم؟
امام (عليه السلام) در پاسخ كوتاهى جان كلام را فرمودند: " نامه‌ى شما به من رسيد تحير شما را دريافتم رأى من آنست هر كس كه به اصل قضاء و قدر خواه خير باشد يا شر ايمان نداشته باشد كفر ورزيده است كسى كه صدور تمام معاصى را به خدا نسبت فاجر و فاسق گرديده است خداوند با اكراه و اجبار مورد اطاعت قرار نمى گيرد (لا اكراه في الدين) و با غلبه و پيروزى او مورد عصيان واقع نمىگردد او بندگان را مهمل و به خودشان وانداشته است او مالك تمام مملوكات بندگان مى باشد او توانا است بر تمام آنچه آنان توان و قدرت دارند.
6. آية الله كاشف الغطاء گويد: " آية الله شيخ محمد حسين كاشف الغطاء مرد علم و عمل صاحب الفردوس الأعلى و شخصيتى كه در عرصه‌هاى مختلف علمى و اجتماعى حضور مؤثر داشته است و در كنفرانس فلسطينى آن روز، پيشوا و امام جماعت تمام گروههاى مختلف شيعه و سنى گرديد در مقدمه كتاب حياة الأمام الحسن (عليه السلام) تأليف شيخ باقر قرشى گويد: " الأمام السبط ابومحمد الزكى، نخستين سبط از اسباط يازده گانه از نسل محمد (صلى الله عليه وآله) سيد انبياء و نسل على سيد بشر نخستين فردى است كه نور نبوت و امامت، هر دو در او گرد آمده است پس او مجمع نورين و يكى از نيرين وملتقاى بحرين " مرج البحرين يلتقيان " " يخرج منهما اللؤ والمرجان " مى باشد على (عليه السلام) بحر نور امامت و فاطمه بحر نور نبوت و كرامت، از اين دو درياى پرگهر لولؤ اخضر و كبود خارج مى گردد لؤلؤ كبودى كه كبودى او همرنگ سم آسمان و مرجان قرمزى كه رنگ او با رنگ خونهاى جارى در زمين مى باشد.
حسن مجتبى نخستين پيشواى امين از صلب سيد اوصياء، فردى است كه حق را اظهار و باطل را نابود و خون مردم را با صلح خود تضمين و تأمين نمود.
اگر در حركت صلح آميز او بنگريم شرايط و ظروف آن را در نظر بگيريم خواهيم ديد او با
دشمن خود با سلم ومحاربه ننمود و پيروزى را با صلح و ترك جنگ به دست آورد و آتش جنگ را خاموش ساخت عار شناى آن را ظاهر ساخت و مصلحت همان بود كه جز با صلاح جنگ نكند نه با سلاح، با اعمال و كارهاى صلح آميز دشمن را ذبح كند نه با قتال ونبال، آنچنان كه حركت و نهضت برادرش حسين (عليه السلام) بر طاغوت زمان خود همان بود كه با او مقاتله، ومحاربه نمايد خود و اصحاب خود را به كشتن دهد و اهل و عيال و امانتهاى رسالت را به اسارت بكشاند و همين امر در عالم سياست و قوانين غلبه وكياست با قطع نظر از اوامر الهى و مشيت ازلى همان بود كه صورت پذيرفته است واجب متغين در شرايط امام حسن (عليه السلام) و موقعيتى كه قرار داشت جز صلح با فرعون زمان چيز ديگرى نبود حقيقتى كه وجود دارد آنست اگر صلح امام حسن (عليه السلام) و شهادت امام حسين (عليه السلام) نبود براى اسلام، اسم و رسمى باقى نمى ماند و تمام تلاشها و كوششهاى مقام شامخ رسالت (صلى الله عليه وآله) و آنچه از خير، بركت هدايت و رحمت آورده بود تباه مى گرديد چون ابوسفيان و بخل او معاويه و نسل او يزيد تمام سعى و كوششان متمركز بود كه اسلام را به آن دوران جاهليت برگردانند و همان عبادت لات، عزى وجبت را مرسوم سازند. شايد اشاره به همين جايى كه پيامبر خدا (صلى الله عليه وآله) مى فرمايد: " حسن و حسين امام هستند خواه قيام ورزند يا قعود نمايند. شايد قصد دارد فرمود باشند حسن امام است در قعود خود، و حسين هم امام است در قيام و نهضت خود ". (1) كريم اهل بيت (عليه السلام) سخاوت و گشوده بودن دست انسان يكى از علائم و نشانه‌هاى ايمان و باور قلبى افراد مى باشد پيامبر خدا (صلى الله عليه وآله) مى فرمايد: " دو خوى نيك است كه خداوند آن دو را دوست مى دارد: " حسن خلق و سخاوت " و در جاى ديگرى مى فرمايد: " سخاوت از نشانه‌هاى ايمان است ". سخاوت از پاكى قلب و از فضايل نفسانى سرچشمه مى گيرد و مشعر آنست كه در قلب انسان رأفت و رحمت نهفته است وطبعا اين خوى نيك وقتى فضيلت شمرده
مى شود كه بذل و بخشش از روى نيكخواهى و علاقه به خير و خوشى باشد نه به انگيزه ء ريا و ثناگوئى و شنواندن به ديگرى بوده باشد.
سخاوت حقيقى آنست كه انسان خير و نيكى را به انگيزه ء نيكى و احسان را به داعى احسان و نيكى انجام داده باشد اين صفت نيك با بهترين صورت و زيباترين جلوهء آن در وجود مبارك امام حسن مجتبى (عليه السلام) متجلى بود آن بزرگوار به مال ومنال ارزش و قيمتى قائل نبود مگر آنكه گرسنگى گرسنه اى يا نياز نيازمندى يا عقب افتادگى دين مديونى را بر طرف سازد. سخاء و بذل و بخشش، جوهره اى از جواهر وجود آن بزرگوار و ركنى از اركان حيات او شمرده مى شد وقتى به آن حضرت عرض شد به چه جهت سائلى را در نمى كنى؟
پاسخ داد: " چون من خودم سائل درگاه خداوند فياض هستم خجالت مىكشم كه خودم سائل باشم و از خداوند بطلبم كه حاجت مرا روا سازد در عين سوال كننده اى را رد كنم خداوند متعال مرا عادت داده است كه نعمتهاى خود را به من سرازير نمايد و من نياز سائلى را بر طرف نسازم نگران آن هستيم اگر من احسان را قطع كنم او نيز احسانش را قطع نمايد ". و در اين زمينه انشاء فرمودند:
إذا ما اقانى مسائل، قلت مرحبا * به من فضله على معجل و من فضله، فضل على كلنا فاضل * وافضل ايام الفتى حين يسأل (1) و در جاى ديگر مى فرمايد:
" إن السخاء على العباد فريضة * لله يقرء في كتاب محكم وعدد العباة الأسخياء جنانه * واعد للبخلاء نار جهنم من كان لاتندى يداه بنائل * للراغبين فليس ذاك بمسل " سخاوت بر بندگان خدا فريضه است كه در كتاب خدا خوانده مى شود.
خداوند به بندگان سخى وعده ء بهشت داده است آنچنان كه بر بخيلان آتش جهنم را كسى كه دستش در احسان به خواستگاران نمى گردد او در واقع مسلمان نيست.
بر اساس اين روحيهء بذل و بخشش فقراء و نيازمندان به سراغش مى رفتند او نيز با احسان و بذل و بخشش خود آنان را كامياب مى كرد در تاريخ زندگى او موارد بسيارى قيد شده است و ما به عنوان نمونه چند مورد را ذكر مى كنيم:
1. اعرابى به عنوان سوال وارد محضرش گرديد امام دستور دادند آنچه در پس انداز و خزانه وجود دارد به او بدهند در آن ده هزار درهم وجود داشت اعرابى گفت: يابن رسول الله شما اجازه نداديد من حاجت خود را ابراز كنم و مدح خود را بازگو نمايم اما تمثل به شعرى فرمودند: " ما دوست نداريم آبروى فردى در سوال و درخواست ريخته شود ". (1) 2. از غلامى عبور مى نمودند كه غذا مى خورد و در برابر او سگى قرار گرفته بود هر چه مى خورد به آن حيوان زبان بسته هم مى داد امام (عليه السلام) پرسيد چرا اين كار را انجام مى دهى؟ عرض كرد: من خجالت مىكشم خودم چيزى بخورم ولى آن حيوان زبان بسته را محروم سازم. امام (عليه السلام) احساس كردند در او يكى از بهترين خصلتهاى انسانى وجود دارد پس علاقه پيدا كرد كه در مقابل احسان و نيكى او خدمتى در حق او انجام دهد از اينرو به سراغ مولى و مالك او رخت او را خريد و خانه‌اى را هم كه در آن زندگى مى كرد از دو بازستاند و در ملكيت او قرار داد. (2) 3. روزى از برخى از كوچه‌هاى مدينه عبور مى كرد صدايى را شنيد كه از خداوند متعال درخواست ده هزار درهم مى نمود، امام (عليه السلام) به منزلش رفت و فورا مبلغ درخواستى او را به وى فرستاد. (3) 4. او بارها مى فرمود " الكثير عند الله قليل " پرداخت هر چه بيشتر در راه خدا باز هم كم و ناچيز است عطاء پرداخت در راه خدا نيازمند پاداش و تشكر افراد نيست. (4) 5. داستان عبور ايشان و برادرش امام حسين (عليه السلام) و عموزاده اش عبد الله بن جعفر از پيرزن و گرسنگى مفرطى دچار شدند به چادر پيرزن پناه بردند او تنها گوسفند خود را در
مقدم مهمان گرامى ذبح كرد و آنان را سير وسيراب ساخت در بازگشت از سفر حج وقتى آن پيرزن به مدينه آمد امام (عليه السلام) پول و گوسفندان متعدد و هم چنين امام حسن تعداد گوسفند و پول وعبد الله بن جعفر چندين گوسفند همراه را به او پرداخت نمودند به حدى كه به صورت يك ثروتمند و بى نياز به چادر خود برگشت به حدى كه وضعيت او مورد حسد و غبطه هم چادرى‌هاى خويش قرار داشت. و همگى اين احسان و تشكر امام را مى ستودند. (1) 6. خانه اى از انصار به قيمت 000 / 400 درهم خريدارى نمودند به اطلاع امام (عليه السلام) رسيد كه فروشندگان نياز شديد به پول آن دارند و فروش خانه از آن نظر بوده است كه از ذلت سوال از مردم نجات پيدا كنند امام (عليه السلام) خانه را همراه وجه آن به صاحبانشان برگرداند و به اين ترتيب شرف و جوانمردى آنان را تأمين نمود البته اين نوع كرامت و سخاء يكى از بهترين و والاترين مراتب جود و بخشش مىباشد. (2) 7. كنيزى، دسته گلى تقديم محضر امام (عليه السلام) نمود، امام (عليه السلام) فرمودند: تو در راه خدا آزاد هستى انس او را در اين سخاوت بى نظير ملامت نمود امام (عليه السلام) در پاسخ فرمودند: خداوند متعال ما را اين چنين تأديب نموده است جائى كه مى فرمايد: " إذا حيتتم بتحية فحيوا بأحسن منها " (3) هنگامى مورد تحيت قرار گرفتيد پس با بهتر از آن تحيت انجام دهيد، تحيت بهتر از تحيت او همان آزاد و رها ساختن او بود. (4) 8. فردى به محضر امام (عليه السلام) آمد و اظهار نياز نمود امام (عليه السلام) فرمودند: سوال جز در چند مورد روا نيست، قرض سنگين، فقر شديد، ديه يا غرامت ذمه. سوال كننده گفت: جهت يكى از آن سه مورد آمده ام. امام (عليه السلام) فرمودند 100 دينار به او پرداخت كردند اين شخص به سراغ امام حسين (عليه السلام) هم رفت او نيز 99 دينار به او پرداخت نمود (و نخواست در برابر برادرش قرار گيرد) او به سراغ عبد الله بن جعفر هم رفت او هفت دينار داد آن مرد داستان
بخشش حسنين را بازگو نمود عبد الله پاسخ داد واى بر تو آيا مرا در برابر آنان قرار مى دهى؟ آيا نمى دانى آنان مركز و معدن علم و دانش و مال هستند؟
البته تاريخ نويسان موارد فراوانى از جود و بخشش و كرم اين " كريم اهل بيت (عليه السلام) " را آورده اند كه ما محض اختصار به موارد فوق بسنده نموديم طالبان تفصيل مى توانند به حياة الامام الحسن (عليه السلام)، قريشى ج 2 / عيون الأخبار الرضا ابن قتيبه ج 3، ص 140 به بعد / نور الأبصار، شبلنجى ص 111 / خصال صدوق صفحات 130 مراجعه فرمايند.
رباعى:
نيك و بد خلق پيشت ار يكسانست * دانم كه تو را بهره‌اى از عرفانست از مدح و مذمت كسان فارغ باش * كين شيوه هزار درد را درمانست صاحب " روضات الجنان " مى افزايد: " روايت است از حضرت امام محمد باقر (عليه السلام) از " جابر بن عبد الله انصارى " كه گروهى از مردم به نزد امام حسن (عليه السلام) آمدند و گفتند كه: ما از تو استدعاى بعضى از خوارق عادات و كرامات را داريم چون از پدرت مشاهده كرده ايم از تو نيز مى خواهيم كه ببينيم. حضرت امام حسن (عليه السلام) فرمود: شما بدان ايمان داريد؟
گفتند: بلى همه ايمان داريم كه تو حجت خدائى همچنان كه پدرت پيشوا و حجت خدا بود. امام فرمود: شما پدرم را مىشناسيد؟ گفتند: آرى. ما به صحبت وى بسيار مشرف گشته ايم. حضرت امام حسن (عليه السلام) آنجا نشسته بود پرده اى كه بر در خانه ديگر زده بودند، گوشهء آن را برگرفت و گفت: بنگريد، آن جماعت چون نگريستند، حضرت أمير المؤمنين على (عليه السلام) را ديدند و گفتند: " والله هذا أمير المؤمنين " پس همه گفتند: گواهى مى دهيم كه تو فرزند رسول خدائى و بر خلق پدرت، حجت حقى ". (1) البته كرامات و خرق عادات پيشوايان خيلى بيشتر از آنست كه در عقول و افكار ناقص ما به گنجد از اين رو از نقل و بازگوئى آنها خوددارى مى كنيم.
بخش سوم ` امام حسن مجتبى (عليه السلام) در پيشگاه قرآن
بخش سوم / امام حسن مجتبى (ع) در پيشگاه قرآن...
امام حسن مجتبى (عليه السلام) و ارشادهاى تفسيرى او گر چه كتاب تفسيرى مستقلى از آن بزرگوار در دست نداريم چون تأليف و تدوين به اين صورت معمولى از قرن دوم به بعد رواج داشته است، ولى كلمات تفسيرى اين بزرگوار را مى توان از لابلاى كتب احاديث، فقه، تاريخ، تراجم، تفسير و سيره بدست آورد، آنچه هم اكنون از اين بزرگوار در دست داريم بسيار معدود و ناچيز و خيلى كمتر از آن مطالب و سخنانى است كه از او فوت شده است، ولى از باب " الميسور لايسقط بالمعسور " به چند مورد اشاره مى نمائيم:
1. در توصيف و شأن قرآن:
قال الحسن (عليه السلام): " ان هذا القرآن فيه مصابيح النور، وشفاء الصدور، فليجل جال بضوئه، وليلجم الصفة قلبه، فان التفكير حياة القلب البصير، كما يمشى المستنير في الظلمات بالنور. (1) ما بقى في الدنيا بقية غير هذا القرآن، فاتخذوه اماما يدلكم وان احق الناس من عمل به، وان لم يحفظه، وابعدهم من لم يعمل به وإن كان يقرأه، ان هذا القران يجيئ يوم القيامة قائدا وسائقا يقود قوما الى الجنة احلوا حلاله، وحرموا حرامه، وآمنوا بمتشابهه، ويسوق قوما ضيعوا حدوده واحكامه، واستحلوا محارمه " (2).
" اين قرآن است كه در آن چراغهاى نور و شفاى امراض دلها نهفته است هر جوياگرى مى تواند از آن بهره گيرد و دل خود را با توصيف آن ملجم سازد تفكر و انديشه در قرآن مايهء حيات قلب نورانى است آنچنان در تاريكى ها با نور مى توان گام برداشت. در دنيا جز
اين قرآن چيزى بقاء و جاودانگى ندارد پس آن را امام و پيشواى خود قرار دهيد كه شما را به هدايت، رهنمون گردد، سزاوارترين مردم به قرآن آن كس است كه عامل آن باشد هر چند حافظ قرآن نبوده باشد و دورترين آنان، فردى است كه عامل آن نباشد هر چند قارى و خوانندهء آن باشد، اين قرآن در روز قيامت به عنوان راهبر و قائد، تجلى پيدا مى كند جمعى را كه حلال آن را حلال و حرام آن را حرام شمرده اند و به متشابه آن ايمان آورده اند را به بهشت سوق مى دهد، و جمعى را كه حدود آن را ضايع ساخته اند و محارم آن را حلال شمرده اند، به آتش سوق مىدهد ".
2. تفسير به رأى:
و در حديث ديگرى در مورد تفسير به رأى قرآن مى فرمايد:
" من قال في القرآن برأيه فأصاب فقد أخطأ " (1) هر كس كه با رأى و هواى نفس خود چيزى در مورد قرآن بگويد اگر به صواب هم رسيده باشد، راه خطا پيموده است.
3. تفسير و شرح ادب پيامبر اسلام (صلى الله عليه وآله):
قال الحسن (عليه السلام): " إن الله ادب نبيه فاحسن الأدب، فقال: " خذ العفو وأمر بالمعروف و اعرض عن الجاهلين " فلما وعى الذى امره قال تعالى: (ما اتاكم الرسول فخذوه، و مانهاكم عنه فانتهوا) فقال لجبرئيل (عليه السلام) و ما العفو؟ قال ان تصل من قطعك، وتعطى من حرمك، وتعفو عمن ظلمك، فلما فعل ذالك اوحى الله إليه (انك لعلى خلق عظيم). (2) خداوند متعال پيامبر خود را تأديب نمود و بهترين ادب را انجام داد كه فرمود: " عفو و گذشت را پيشه كن و به نيكى و خوبى، امر كن و از نادانان اعراض نما ".
هنگامى كه به دستورهاى فوق عمل نمود خداوند در آيه ديگر او را اين چنين توصيف نمود كه هر آنچه را پيامبر آورده است فرا بگيريد و از هر آنچه نهى كرده است، خوددارى نمائيد پيامبر اسلام از جبرئيل پرسيد كه مقصود از عفو چيست؟ گفت: هدف از عفو آن است: كسى كه با تو قطع كرده است، تو وصلت و ارتباط ايجاد نمائى و كسى كه با تو قطع
احسان و نيكى كرده است به او عطا و بخشش نمائى و آن كس كه به تو ظلم كرده است مورد عفو قرار دهى.... هنگامى كه پيامبر اسلام در زندگى خود، اين شيوه ها را به كار بست و در حق او از سوى پروردگار اين شرف جاودانى نازل شد:
" انك لعلى خلق عظيم " " اى پيامبر ما! تو داراى اخلاق و روشهاى بس بزرگى هستى... " (1).
4. ابرار و نيكوكاران:
امام (عليه السلام) در تفسيير كلمه " ابرار " فرمودند:
" هر آنچه در كتاب خدا كلمهء " أبرار " آمده است مقصود از آن: على بن ابيطالب، فاطمه، حسن و حسين (عليهما السلام) مى باشد چون ما نيكوكاران از حيث پدران و مادران از ابرار بوده و هميشه دلهاى ما سرشار از طاعت و نيكوكاريها است و از دنيا و محبت آن، تبرى و بيزارى جسته ايم و در تمام فرمانها و دستورات از خداوند اطاعت نموده ايم، به يكتائى او ايمان آورده ايم و رسول و فرستاده ء او را تصديق نموده ايم ".
5. در جمع سوگواران:
امام حسن (عليه السلام) به هنگام رحلت پدر گرامى خود، در جمع سوگواران چنين ايراد خطبه فرمودند:
" در اين شب فردى از دنيا رخت بر بست كه پيشينيان از نظر عمل بر او پيشى نگرفتند و متأخرين از نظر عمل به او نخواهد رسيد او همراه پيامبر اسلام مجاهده مى نمود پس با نفس جهادگر او را نگه مى داشت، پيامبر خدا با پرچم خود او را روانه مى ساخت، پس جبرائيل از سمت راست، و ميكائيل از سمت چپ او را حفظ مى كردند تا آنكه پيروزى را نصيب مسلمين مى ساخت.
به خدا قسم! در اين شبى كه فرود آمدن قرآن، در آن انجام پذيرفته است و عيسى بن مريم در آن عروج داده شده است ويوشع بن نون وصى موسى در آن فوت نموده است
شخصيتى از دنيا رفته است كه از درهم و دينار و طلا و نقره جز 700 درهم از خود باقى نگذاشته است، هفتصد درهمى كه از خيرات و عطاياى او به قصد تأمين خدمتگزار منزل، كنار گذاشته بود.
هر كس كه مرا مى شناسد شناخته است و هر آن كس كه مرا نشناخته است، پس خودم را معرفى مى نمايم، من حسن بن على فرزند پيامبر و فرزند وصى پيامبر خدا هستم. ما از اهل بيت رسالتيم كه جبرئيل در منزل ما فرود مى آمد و بالا مى رفت. ما از خاندانى هستيم كه خداوند رجس و ناپاكى را از آن خاندان بيرون برده است. ما از خاندانى هستيم كه خداوند مودت و دوستى آنان را بر هر مسلمانى فرض و‍ واجب ساخته است. خداوند متعال به پيامبر خود فرموده است:
" من در برابر زحمات رسالت، هيچ اجر و پاداشى جز مودت خويشاوندان مسئلت نمى دارم " و باز فرمود:
" كسى كه حسنه اى را كسب نمايد بر او مىافزائيم و دريافت حسنه، عبارت از مودت و دوستى ما اهل بيت رسالت مى باشد ".
6. تهجد و متهجدان:
محمود زمخشرى در تفسير آيهء شريفهء:
" تتجافى جنوبهم عن المضاجع " از امام حسن مجتبى (عليه السلام) نقل مى كند: " وهم المتهجدون " آنان شب زنده داران و متهجدان هستند و از رسول خدا (صلى الله عليه وآله) در تفسيرش آمده است:
" قيام العبد من الليل " بلند شدن بنده در دل شب است و از حسن (عليه السلام)، (رضى الله عنه) نقل كرده است: " انه التهجد وهم المتهجدون ".
تتجافى عبارت از تهجد و برپا شدن مى باشد، و متهجدان همان شب زنده داران هستند. (1) = + * * * + =
7. صاحبان عقول و انديشه‌ها:
قال الحسن (عليه السلام): " اذا طلبتم الحوائج فاطلبوها من اهلها قيل يابن رسول الله! و من أهلها؟ قال الذين قص الله في كتابه ذكرهم، فقال: " انما يتذكر اولوالألباب. قال هم اولوالعقول ". (1) امام (عليه السلام) فرمود: " هنگامى كه خواستيد چيزى را از شخصى درخواست نمائيد پس از اهل آن سوال كنيد.
عرض شد اى فرزند رسول خدا (صلى الله عليه وآله) اهل آن كيانند؟ فرمودند:
" كسانى هستند كه خداوند آنان را در قرآن خود نام برده و متذكر گشته است كه آنان افرادى هستند كه به هنگام تذكر خدا توجه پيدا مى كنند و آنان صاحبان عقول و انديشه ها هستند ".
8. شاهد و مشهود كيانند؟
" سئل الامام الحسن (عليه السلام) في الشاهد والمشهود فقال: اما الشاهد فمحمد صلى الله عليه وآله وسلم واما المشهود فيوم القيامة، اما سمعته يقول: (يا ايها النبى انا ارسلناك شاهدا ومبشرا ونذيرا) وقال تعالى: (ذلك يوم مجموع له الناس؟ وذلك يوم مشهود) ". (2) " از امام حسن مجتبى (عليه السلام) در مورد تفسير شاهد و مشهود در قرآن سوال شد و پاسخ فرمودند: شاهد عبارت از محمد (صلى الله عليه وآله) پيامبر اسلام است اما مشهود عبارت از روز رستاخيز و قيامت مى باشد جائى كه قرآن درباره " شاهد " مى فرمايد:
" اى پيامبر ما تو را شاهد و بشارت دهنده و بيم دهنده فرستاديم " و در آيهء ديگر در مورد " مشهود " مى فرمايد:
" اين روز قيامت، همان روزى است كه مردم در آن روز، گردآورى شده اند و همان روز " مشهود " مى باشد ".
9. بهترين و زيباترين لباسها:
" كان الحسن بن على عليهما السلام، اذا قام الى الصلاة لبس أجود ثيابه، فقيل له في ذلك فقال: ان الله جميل يحب الجمال، فأتجمل لربى وقرأ: (يا بنى آدم خذوا زينتكم عند كل مسجد ". (1) " امام حسن بن على (عليه السلام) هنگامى كه به نماز برمىخاست بهترين لباسهاى خود را مى پوشيد در مورد فلسفه و انگيزهء اين عمل پرسيدند در پاسخ فرمودند: خداوند زيبا و جميل است پس براى خدا، خودم را زيبا مى سازم سپس آيهء شريفه را تلاوت نمود كه ترجمه اش آنست: اى فرزندان آدم، خود را به هنگام عبادت و سجده بيارائيد ". (2) 10. حسنه ى دنيا و آخرت:
" فى تفسير قوله تعالى: (آتنا في الدنيا حسنة وفى الاخرة حسنة) قال: هى العلم والعبادة في الدنيا، والجنة في الآخرة ". امام (عليه السلام) در تفسير آيه فوق فرمودند: منظور از حسنهء دنيا، علم و عبادت، و مقصود از حسنهء آخرت بهشت و جنت مى باشد ".
11. احسان و تحيت بهتر:
امام كنيزى داشت كه دسته گلى به حضور او تقديم نمود امام در مقابل اين عمل فرمودند:
تو در راه خدا آزاد هستى، در مورد اين واكنش از او پرسيدند امام در پاسخ فرمودند:
خداوند ما را چنين تأديب نموده است و فرموده است: " هنگامى كه مورد تحيت قرار گرفتيد پس با بهترين صورت آن را پاسخ دهيد. بهترين پاسخ عمل او، آزاد ساختن او بود ".
12. تفسير عملى امام (عليه السلام):
در پايان اين بخش حديثى نقل مى شود كه جنبه ظاهرى قرآنى ندارد ولى تفسير عملى روشنى از مفاهيم و حقايق عاليه قرآن مجيد را دارد و نشانگر كمال عمل وتقيد آن
معصوم بزرگوار به رهنمودها و اهداف قرآن كريم است. كه عين حديث از كتاب " مستدرك الوسائل " آورده مى شود تا يادآور بخشى از حقوق فراموش شده ء اين امام مظلوم نسبت به مسلمين و دوستداران خويش باشد.
احمد بن فهد در كتاب " عدة الداعى " از ابن عباس روايت نموده است كه همراه حسن بن على در مسجد الحرام بودم او معتكف بود و در حال انجام طواف بود (در اعتكاف روز دوم و سوم جز براى امور ضرورى نمى توان اعتكاف را به هم زد و از مسجد خارج شد) كه فردى از شيعيان و دوستداران به او رسيد و عرض كرد من به فلان شخص بدهكارى دارم اگر امكان پرداخت آن از سوى جناب عالى ميسور بود بسيار بجا بود.
امام (عليه السلام) در پاسخ فرمودند قسم به صاحب اين بنا پيش من چيزى باقى نمانده است كه توان پرداخت داشته باشم آن شخص عرض كرد پس اگر بتوانيد از او مهلت به من بگيريد بسيار مناسب خواهد بود چون او مرا تهديد به حبس و زندان مى نمايد....
ابن عباس گويد:
او فورا طواف خود را قطع كرد و همراه او راه افتاد به او عرض كردم آيا فراموش كرده اى كه معتكف هستى؟ (و معتكف نمى تواند محل اعتكاف را ترك كند) امام فرمود (عليه السلام) د: نه، ولى از پدرم شنيده ام كه مى گفت از رسول خدا (صلى الله عليه وآله) شنيده ام كه مى فرمود: " اگر كسى نيازى از نيازهاى برادر ايمانى خود را بر طرف سازد همانند آنست كه هزار سال به عبادت خدا پرداخته است در حالى كه روزها روزه دار، و شبها، شب زنده دار و روى پاى خود به عبادت ايستاده باشد ". (1) اين حديث شريف بى نياز از شرح و تفسير است دقيقا مسئوليت و تعهد اسلامى و ايمانى بندگان خدا را در برابر همديگر نشان مى دهد و جهان اسلام و ايمان را، اجزاء مرتبط و پيوسته به همديگر معرفى مى نمايد كه از رنج و ناراحتى ديگران، رنجور و ناراحت و متأثر هستند به حدى كه انسان يك عمل مستحبى يا واجبى را مى تواند در راه
انجام آن ترك، يا به تأخير افكند. سعدى شيرازى با الهام از اين نوع تعاليم عاليه گويد:
بنى آدم اعضاى يكديگرند * كه در آفرينش زيك گوهرند چو عضوى به درد آورد روزگار * دگر عضوها را نماند قرار تو كز محنت ديگران بى غمى * نشايد كه نامت، نهند آدمى
بخش چهارم ` زندگى سياسى امام (عليه السلام) و پاسخ از شبهه
بخش چهارم / زندگى سياسى امام (ع) و پاسخ از شبهه...
زندگى سياسى امام حسن مجتبى (عليه السلام) زندگى سياسى و اجتماعى امام حسن مجتبى (عليه السلام) يكى از داغ‌ترين و حساس‌ترين موضوعات حيات آن بزرگوار شمرده مى شود دوستان و مخالفان هر كدام تجزيه و تحليلهاى متفاوتى از اين محور حيات امام (عليه السلام) به عمل آورده اند و برخى از دوستان همانند آل ياسين و سيد باقر قرشى ديگران كتاب مستقلى در اين باره پرداخته اند. و عمدتا دو شبهه در اين بخش در زندگى آن بزرگوار وجود دارد:
اولى اينكه امام حسن مجتبى (عليه السلام) با آنهمه سوابق محكم معنوى و پشتوانهء الهى، چرا با معاويه كنار آمد؟ و چرا تن به صلح داد؟
دومى نيز كه بى ارتباط با زندگى سياسى امام نيست اينكه امام حسن (عليه السلام) چرا همسران متعددى برمىگزيد؟
ما در اين بخش تلاش مى كنيم تا پاسخ هر دو مورد را با توجه به مستندات تاريخى و تحليلهاى سياسى آورده باشيم و اين پاسخها پس از مقدمات كوتاهى خواهد بود كه اكنون متعرض آن مقدمات هستيم:
پاسخ شبهه اول: " صلح امام حسن (عليه السلام) " ابن صباغ مالكى در الفصول المهمه مىنگارد: روز جمعه بيست و يكم ماه رمضان سال چهلم هجرى، صبح همان روزى كه جسد مطهر أمير المؤمنين (عليه السلام) به خاك سپرده شد، امام مجتبى (عليه السلام) در جمع مردم كوفه حضور يافت و خطبه‌اى خواند و ضمن آن فرمود: (1) (" لقد قبض في هذه الليلة رجل، لم يسبقه الأولون و لم يدركه الأخرون = + * * * + =
... " ديشب، مردى از ميان ما رفت كه از ميان گذشتگان تاريخ، كسى بر او سبقت نجست و در آينده نيز، كسى همتا و همسنگ وى نخواهد بود). (خطبه اى كه در بخش تفسير گذشت) پس از آن، امام به تمشيت امور سياسى - اجتماعى و نظامى پرداخت: كارگزاران را به كار گمارد، به اميران مأموريت لازم داد و لشكر را مرتب و مجهز نمود و حقوق حقوق بگيران را تقسيم كرد. (1) هنگامى كه خبر شهادت على (عليه السلام)، و روى كار آمدن امام مجتبى (عليه السلام) به معاويه گزارش شد دو تن از جاسوسان خود را جهت خرابكارى و آگاهى از امور كوفه و اوضاع شخص امام (عليه السلام)، به سوى كوفه و بصره، گسيل داشت كه هر دو توسط امام مجتبى (عليه السلام) شناسائى، و به قتل رسيدند. امام نامه اى به معاويه نوشت و به او اخطار نمود: اما بعد فانك دسست الرجل، وارصدت العيون، كانك تحب اللقاء، ولوترى العافية وما او شك في ذالك فتوقعه انشاء الله تعالى. (2) تو جاسوسانى فرستادى همانند آنست كه تو برخورد و ملاقات را دوست دارى و چه نزديك است پس منتظر آن باش. انشاء الله انتظار عمومى انتظار عموم مردم بيعت كننده با امام مجتبى (عليه السلام) آن بود كه حساب معاويه را يكسره كند و اين مسأله را عبد الله بن عباس پس از گذشت حدود دو ماه از خلافت امام مجتبى (عليه السلام) طى نامه اى به آن حضرت گوشزد كرد. او در اين نامه نوشت:
" بسم الله الرحمن الرحيم، اين نامه اى است كه عبد الله بن عباس به أمير المؤمنين حسن بن على (عليه السلام) مىنويسد اما بعد: اى پسر رسول خدا (صلى الله عليه وآله)! بدان كه مسلمانان با تو بيعت كردند و به اطاعت تو راضى گشتند، لكن در اين مورد كه شما حق خويش را طلب
نمى كنيد بر تو انكارها دارند... ". (1) بلاذرى مىنويسد پس از گذشت پنجاه روز از خلافت امام، اين نامه نگارش يافت. (2) امام (عليه السلام) طبق صلاحديد خويش نامه اى به معاويه نوشت كه در صدر نامه آمده بود:
بسم الله الرحمن الرحيم من عبد الله أمير المؤمنين حسن بن على إلى معاوية بن صخر اما بعد [... در اين نامه امام به سه نكته اشاره كرده بودند:] 1. خدا از طريق دين جد ما، به انسان ها عزت و آبرو بخشيد.
2. پس از رسول خدا (صلى الله عليه وآله) كشمكش بالا گرفت كه خليفه چه كسى باشد؟ و به گفتهء رسول خدا (صلى الله عليه وآله) عطف توجه كردند كه خليفه بايد از قريش باشد لكن قريش از جاده ء انصاف بيرون رفته و حق ما را ناديده گرفتند و ما به خاطر حفظ مصالح امت اسلامى، شكيبائى را پيشه ى خود ساخته ايم.
3. الآن همه به ما روى آورده اند جز تو (و افراد تحت نفوذ تو) تو كه سابقه اى در اسلام نداشته و گذشتهء خوبى هم ندارى تعجب مى كنم كه چرا با ما منازعه مى كنى؟ در حالى كه امروز، خلافت و امامت از حيث ميراث و نيز از حيث اهليت و لياقت، از آن من است چون أمير المؤمنين على (عليه السلام) هنگام ارتحال، مرا به عنوان خليفه، برگزيد. اى معاويه! از خدا بترس و دست از خودسرى بردار! ". (3) آنگاه كه نامه امام مجتبى (عليه السلام) به معاويه رسيد در پاسخ چند نكته را متذكر شد، از جمله:
1. از نزاع امت، پس از پيامبر سخن به ميان آوردى، گرچه از شخص خاصى، شكايت سر ندادى لكن سخن تو تعريضى است به بزرگانى چون: صديق، فاروق، ابوعبيده، طلحه، زبير، و....
2. من مى دانم كه تو نمى توانى امور خلافت را اداره كنى. (1) معاويه پس از ارسال پاسخ نامهء امام، ضحاك بن قيس را مسئول جمع آورى سپاه كرد در اندك مدتى هزاران نفر را فراهم آورد و به سوى عراق به حركت درآورد و تا پل منبج پيش تاخت. (2) آنگاه كه اين خبر به امام رسيد آن حضرت نيز حجر بن عدى را مأمور تجهيز سپاه نمود او جمعيت كثيرى را تجهيز كرد و به بسيج لشكر دست زد و 40 هزار نفر را مجهز كرد امام (عليه السلام) مغيرة بن نوفل بن حارث را به جاى خود در كوفه نصب كرده و خود همراه لشكر، به حركت درآمد.
متأسفانه سپاه همراه امام مجتبى (عليه السلام)، يك دست نبودند، زيرا: گروهى از شيعيان او و پدرش بودند و گروهى نيز از خوارج بودند كسانى كه قتل معاويه را خواستار بودند، ولى قلبا خود امام (عليه السلام) را نيز قبول نداشتند، گروهى نيز طمع‌ورزان غنيمت طلب، و گروهى نيز صرفا به خاطر تبعيت از رؤساى قبايل خود به ميدان تاخته بودند و داراى هدف و انگيزه اى نبودند.
امام (عليه السلام) فرمان حركت سپاه را صادر كرد و خود شخصا در ساباط القنطرة به آنان پيوست. (3) امام، قيس بن سعد بن عباده را با دوازده هزار سوار به پيش فرستاد و خود با ديگر افراد سپاه به ساباط مدائن بار اندازى كرد و دردوزد. (4) بعضى از مورخان، مسأله حمله به امام و زخمدار شدن آن حضرت را در " ساباط " بدون ذكر انگيزه و عامل آن، نوشته اند ولى حقيقت پنهان، اين است كه معاويه كه در حال تهاجم به سوى امام (عليه السلام) بود از هيچ دروغ و ترفندى فروگذارى نمى كرد. وآنگهى عمال او، در همه جا تبليغ مى كردند كه معاويه خواهان صلح است ولى امام مجتبى (عليه السلام) خواهان
جنگ و خون ريزى است و حتى آنگاه كه امام در ساباط مدائن در ضمن سخنرانى خود فرمود ما جنگ طلب نيستيم (ما حق طلب هستيم) بعضى از كوردلان در لشكر آن حضرت، به خيمه ى امام حمله بردند و خنجرى بر ران امام زدند و در اين هنگام بعضى از ياران امام، مسأله صلح خواهى معاويه را مطرح كردند.
بلاذرى مىنويسد: (1) امام (عليه السلام) فرماندهى سپاه دوازده هزار نفرى را به عبيدالله بن عباس داد و از او خواست تا با قيس بن سعد بن عباده وسعد بن قيس همواره، مشورت كند و فرمود اگر تو كشته شدى، فرمانده لشكر، قيس خواهد بود و اگر او كشته شد سعد بن قيس فرمانده باشد. متأسفانه عبيدالله بن عباس خود فروشى كرد و تسليم معاويه شد.
اين عمل، ضربه اى كارى بر پيكر سپاه امام مجتبى (عليه السلام) زد، ولى خوشبختانه، فرمانده دوم امام (عليه السلام) تسليم نشد و سخت مقاومت كرد.
جنگ سختى ميان لشكر امام به فرماندهى قيس، با لشكر معاويه درگرفت و از طرفين شمارى چند به خاك افتادند. حتى پس از ابلاغ خبر پذيرش صلح از سوى امام (عليه السلام) نيز قيس همچنان، سرسختانه در برابر لشكر معاويه، ايستادگى مى كرد و دوباره نبرد سختى ميان دو طرف بالا گرفت. معاويه بارها از در تطميع و خريدارى قيس دست به كار شد، ولى موفق نگشت و اين بار پيغام داد كه تو براى چه كسى جنگ مى كنى؟ - امام تو كه زخمدار شده و لشكر وى، او را رها كرده اند، قيس نامه اى به امام نوشت. امام ياران خود را مورد عتاب وخطاب قرار داد و سرزنش نمود و نظر ياران را به طرف صلح يافت. كاغذ سپيدى با مهر معاويه بدست امام رسيد كه هر شرطى را مورد نظر دارى بنويس، اين مسأله، همراهان امام را بيشتر به موضوع صلح ترغيب كرد. امام (عليه السلام) جريان را به قيس خبر داد. (2) برخى از مورخان، عبيدالله بن عباس و پيوستن او را به معاويه متذكر نشده اند و
همچنين از نفوذ معاويه در لشكر امام و شايعه‌پراكنى آنان را به نفع معاويه مورد توجه خويش قرار نداده اند.
بى وفائى بلاذرى نقل مىكند كه فرمانده اول لشكر دوازده هزار نفرى، پيش قراول امام مجتبى (عليه السلام) عبيدالله بن عباس بود و سپس اشاره اى دارد كه بعضى مى نويسند كه ابن عباس، مسئوليتى نداشته است. (1) يكى از ياران معاويه پيش عبيدالله آمد و سوگند ياد كرد كه حسن بن على تقاضاى صلح نموده است و ضمنا يك ميليون درهم براى او از سوى معاويه پيشكش آورد، و گفت به سوى معاويه روى آور، و سرانجام عبيدالله خود را به معاويه فروخت. [چنان كه در زمان أمير المؤمنين نيز اختلاس كرد و فرار كرد و به يمن گريخت وزير لواى بسر بن ارطاة قرار گرفت] (2) هنگامى كه عبيدالله، سپاه را به نفع معاويه ترك كرد، قيس بن سعد بن عباده، به فرماندهى لشكر، همت گماشت و از خيانت فاحش او براى لشكر، بازگو كرد و پيرو آن چهار هزار تن به عنوان نبرد با معاويه بار ديگر با قيس تجديد بيعت كردند. معاويه گمان كرد كه با جدا شدن عبيدالله، پشت لشكر امام، شكست خورده است. لذا فرمان داد تا بسر بن ارطاة حملهء خود را آغاز كند ولى آنان در برابر مدافعات جانانهء نيروهاى تحت فرمان قيس، شكست خوردند. معاويه جهت خريدارى قيس، قدم به پيش نهاد ولى قيس، همچنان وفادار به امام (عليه السلام) باقى ماند. معاويه در نامه اى به او نوشت:
" امام تو در ساباط مجروح شد، تو براى چه كسى نبرد مى كنى؟ " (3) پس از آن قيس منتظر فرمان جديد گشت تا نظر امام (عليه السلام) به او ابلاغ شود.
ترفندهاى معاويه معاويه، عبد الرحمن بن سمره را پيش عبيدالله فرستاد تا وى را بفريبد ولى عبيدالله تسليم نشد و وى را طرد نمود (فكذبوه وشتموه)، عبد الرحمن بار دوم از سوى معاويه پيش عبيدالله آمد و دو نكته را يادآور شد. نخست آنكه امام حسن (عليه السلام) نامه اى به معاويه نوشته است و از وى تقاضاى صلح نموده است.
و ديگر آنكه يك ميليون درهم پيشكش معاويه به عبيدالله است در صورتى كه به معاويه بپيوندد. عبيدالله، پنداشت كه پيام معاويه، صادق است و پيش خود انديشيد وقتى كه صلح در مى گيرد، چه خوب است كه به پيشكش معاويه دست يابم. آرى عبيدالله دچار حرص و طمع، بدون مشورت با امام، و روشن شدن اصل قضيه، لشكر خود را رها كرد، پيرو آن بسيارى از سپاه همراه او نيز به دشمن پيوستند. معاويه كه گمان مى كرد ستون فقرات سپاه امام را شكسته است، دستور حمله به لشكر امام را صادر كرد ولى با هشيارى و مقاومت سرسختانهء قيس بن سعد رو به رو شد و پس از تلفات سنگين، ناچار با قيس از طريق فرستاده ء خود به گفتگو نشست وقيس تسليم او نشد ولى مجموعه اى كه همراه امام بودند، با ناسازگاريهاى خود، زمينهء پذيرش صلح را فراهم آوردند ". (1) طبرى مىنويسد: معاويه در آغاز شايع كرده بود كه قيس كشته شد. (2) نامه‌هاى ميان معاويه وقيس معاويه، پس از ملحق شدن عبيدالله از لشكر امام حسن، به لشكرگاه او، به قيس بن سعد بن عباده، نامه اى نوشت و وى را به سوى خويش فرا خواند وقيس پاسخ منفى داد، سپس در نامه اى ديگر معاويه به ترور شخصيت وى همت گماشت و به او نوشت:
" انما انت يهودى ابن يهودى ". (3)
تو يهودى فرزند يهودى هستى پدر تو تيركمان خودش نبود و همواره بدون هدف خاص تيراندازى مى كرد و از اين قبيل ياوه ها....
قيس در پاسخ معاويه نگاشت: (1) اما تو اى معاويه! بت پرست و فرزند بت هستى تو به اجبار و اكراه وارد اسلام شدى ولى با اختيار و ميل خود از اسلام خارج شدى ايمان تو سابقه ندارد ولى نفاق و دوروئى تو تازه نيست ولى انصار و ياوران آن دينى هستيم كه تو از آن خارج شده اى و دشمنان آئينى هستيم كه تو به آن رو آورده اى.
ابن سعد در طبقات مىنويسد:
قيس همواره با أمير المؤمنين (عليه السلام) بود و بعد از شهادت آن حضرت، از ياران امام مجتبى (عليه السلام) بود و پس از صلح تحميلى، هرگز به معاويه نپيوست تا در اواخر سلطنت معاويه درگذشت. (2) هنگامى كه بيعت امام با معاويه، در نامه امام (عليه السلام) به قيس منعكس شد، قيس در ميان ياران سخن گفت و خاطر نشان ساخت كه: دو راه در پيش است كه ناچار بايد يكى را اختيار كنيم. يكى دخول در فتنه (و دست را روى دست نهادن و به تماشاى فتنه معاويه پرداختن) و ديگر جنگيدن بدون حضور امام، ولى ياران او پيوسته، بيعت با معاويه را استقبال، و پيشنهاد مى دادند ". (3) بلاذرى در ادامهء كار مىنويسد:
امام حسن به همراه قيس بر معاويه وارد شدند، مردم با ديدن قيس مى گفتند: قيس آمد، قيس آمد، امام با معاويه بيعت كرد هنگامى كه نوبت قيس رسيد، دست او همچنان در دامنش بود كه معاويه دست خود را پيش آورد و بر دست او ماليد (4) و بيعت ظاهرى = + * * * + =
صورت گرفت. (1) چنان كه: محدث قمى در منتهى الأمال مىنويسد:
" معاويه، يك ميليون درهم، به عبيدالله وعده داد. نصف آن را نقدا پرداخت و نيمى ديگر را پس از دخول معاويه به كوفه، به پردازد، عبيدالله به لشكر معاويه پيوست، قيس بن سعد رياست لشكر را عهده دار شد و جمعيت را به ثبات قدم، در صراط امام (عليه السلام) دعوت مى كرد ولى هر شب گروه گروه از لشكر امام (عليه السلام) به معاويه مى پيوستند، قيس آنچنان به امام وفادار بود كه حتى پس از صلح امام، در جلسهء معاويه وارد شد به او گفتند بيعت كن، او به امام نگريست و گفت: ان هذا امامى، وهو ذو اختيارى - امام از او خواست تا بيعت كند قيس تسليم امر او شد. اينك در چنين شرايط پيش آمده امام حسن (عليه السلام) چه كارى، جز متاركه‌ى جنگ را مى توانستند انجام دهند؟ و اينك عوامل آن:
1. راهى منحصر به فرد:
در تحف العقول آمده است كه پس از انعقاد صلح تحميلى، برخى به امام گفتند: " يا مذل المؤمنين! " امام در پاسخ فرمودند:
" من خواركننده ء مؤمنان نيستم بلكه عزت بخش مؤمنان مى باشم وقتى شما را ديدم كه توان محاربه نداريد جنگ را رها كردم تا شما سالم بمانيد آنچنان كه حضرت خضر، كشتى را سوراخ نمود تا اصحاب او زنده بمانند و من هم اين چنين رفتارى نمودم ". (2) 2. تقيه:
صلح با معاويه، بر اساس تقيه بود، بديهى است كه تصميمات تقيه اى، تصميمات تحميلى است. هنگامى كه يكى از افراد كنار امام، به امام اعتراض كرد كه چرا با معاويه صلح كرده اى، امام فرمودند:
" پدرم مى گفت چه چيزى روشنائى بخش تر چشم از تقيه مى باشد تقيه سپر مؤمن است و اگر تقيه نمى بود هرگز خدا عبادت نمى شد خداوند متعال مى فرمايد:... مؤمنان
هرگز كافران را دوست خود انتخاب نكنند و هر كس چنين كارى را انجام دهد از خدا نيست مگر آنكه از آنان تقيه و خود نگهدارى داشته باشند ". (1) 3. كوتاهى ياران:
قطب راوندى در كتاب الخرائج والجرائح مىنويسد: " معاويه با لشكر جرارى، به سوى كوفه تاخت، امام نيز فورا فرمان بسيج عمومى و جهاد را صادر كرد. در نخيله اردو زد تا ديگر ياران به او پيوندند، پس از ده روز انتظار، چهار هزار تن به او پيوستند. امام به كوفه بازگشت، و در خطبه اى آنان را به حضور در جهاد فرا خواند و در ضمن آن به كسانى كه به عناوين مختلف با كوتاهى كردن خود، تسليم شدن در برابر معاويه را پيشنهاد مى نمودند، فرمودند: " اگر گمان داريد كه خلافت را به معاويه تسليم كنيد روزگار شما خوش مى گذرد اشتباه مى كنيد با همراهى بنى اميه هرگز خوشى، نيست ". (2) 4. احساس غربت:
احساس تنهائى امام (عليه السلام) چيزى نبود كه قابل كتمان باشد بر اين اساس آن حضرت در ضمن خطبه اى فرمود: (3) " اگر، انصار و ياران صادق و دلسوزى داشتم به جنگ با معاويه مى پرداختم، و خلافت را به او تسليم نمى كردم زيرا خلافت، بر بنى اميه حرام است.
همچنين امام مجتبى (عليه السلام) در پاسخ، يكى ديگر از معترضان صلح، فرمود: به خدا سوگند، اگر با معاويه نبرد مى كردم، همراهان من خودشان مرا دستگير و پيشاپيش تحويل معاويه مى دادند ". (4) " ابن اثير " مورخ معروف در كتاب " الكامل في التاريخ " مىنگارد: أمير المؤمنين (عليه السلام) با چهل هزار مرد رزمنده عازم سركوبى معاويه بود كه مسأله شهادت آن حضرت پيش آمد و سپاه جرار معاويه به حركت درآمد و به سوى كوفه شتافت: امام حسن (عليه السلام) به مسلمانانى با
او بيعت كرده بودند، فرمان جنگ عليه معاويه را صادر كرد وقيس بن سعد را با دوازده هزار نفر، به عنوان طليعهء سپاه، به پيش فرستاد، (معاويه در اين لشكر نفوذ كرد و منادى او ندا در داد كه قيس كشته شد متفرق شويد، اين نداى مرموز و مشكوك، در ستون لشكر، اثر منفى گذارد وعده اى متفرق شدند) و نفوذى‌هاى معاويه حتى به خيمهء امام مجتبى (عليه السلام) تعرض جستند، و از سوى ديگر معاويه رسما نامه سپيدى همراه با امضاى خود پيش امام حسن (عليه السلام) فرستاد و از او خواست تا هر گونه شروطى را جهت ايجاد صلح در آن بنويسد: لشكر امام آنچنان فريفته ى صلح خواهى معاويه گشتند كه وقتى امام در خطبه‌اى پيشنهاد معاويه را به سمع لشكر خود رساند و خاطر نشان كرد:
" الا وان معاويه دعانا لأمر ليس فيه عز ولانصفة، فإن اردتم الموت رددناه عليه و حاكمناه الى الله عزوجل بظبى السيوف وان اردتم الحياة قبلناه وأخذناه لكم الرضى ".
" مسلمانان آگاه باشيد معاويه ما را به مسأله اى فرا مى خواند كه عزت و تأمين حق واقعى ما در آن نيست اگر داراى روحيه شهادت طلبى هستيد، آن را رد كنيم، و دست به شمشير ببريم و اگر نه آن را رد نكنيم ". (1) ابن اثير يادآور مى شود هنگامى كه كلام امام بدين جا رسيد: " در مردم از هر سو فرياد و بانگ برآوردند كه ما ماندن در اينجا و زندگى را ترجيح مى دهيم و شعار زندگى، زندگى سردادند ". (2) مردم! در واقع، صلح را بر امام تحميل كردند و آن حضرت به ناچار تسليم پيشنهاد معاويه و درخواست همراهان خويش شد. آيا با توجه به وضعيت ويژه و جو خاصى كه پيش آمده بود آيا امام (عليه السلام) راه ديگرى هم در پيش داشت؟
امام مجتبى (عليه السلام) هنگامى كه خواست صلحنامه را امضاء كند، در خطبه اى به همگان خاطر نشان ساخت: اى مردم! پيشوا وامير شما مائيم ما ميهمانان شمائيم، ما اهل بيت
پيامبر شمائيم، ما كسانى هستيم كه خدا پليدى را از ما دور داشته است ".
و اين كلام را چند بار تكرار نمود و همه ى اهل مجلس گريستند. (1) اين كلام، به نوبهء خود، هشدارى به مردم و تذكارى ديگر از اختصاص خلافت به امام مجتبى (عليه السلام) بود ولى مگر گوش شنوايى وجود داشت؟
چنان كه پس از امضاء ترك مقابله (صلحنامه) نيز با پيشنهاد معاويه، امام خطبه خواند و در حضور همگان اين چنين فرمود:
اى مردم، خدا شما را توسط نخستين ما (پيامبر اكرم) هدايت كرد و به وسيله آخرين ما خون شما را حفظ نمود. (2) امام (عليه السلام) حدود پنج ماه و نيم خلافت كرد و پس از مسأله امضاء ترك مخاصمه (صلحنامه)، در جهت باز داشتن معاويه از اقدام به نسل كشى، به سوى مدينه حركت كرد.
مردى در محضر امام (عليه السلام) نسبت به اين صلحنامه اعتراض كرد. امام پاسخ داد: حكومت بنى اميه همان است كه رسول خدا (صلى الله عليه وآله) در خواب ديده بود كه بنى اميه يكى پس از ديگرى به بالاى منبر او رفت و آمد دارند، وقتى از خواب بيدار شد، به خاطر او سوره " انا اعطيناك الكوثر و نيز سوره انا انزلناه في ليلة القدر " نازل گرديد. (3) مردم شناسى امام مجتبى (عليه السلام) ابن اثير در اسد الغابه مىنگارد: هنگامى كه امام (عليه السلام) نامه اى به معاويه نوشت و وى را به اطاعت از خود فرا خواند ولى معاويه در برابر او سر تعظيم فرود نياورد و كار به مقاتله انجاميد و خود را صلح طلب و امام را جنگ طلب، معرفى نمود و ترفند معاويه در ياران مجتبى (عليه السلام) مؤثر واقع شده بود. امام (عليه السلام) به طور آشكار در جمع مردم، شيداى صلح تحميلى، از چگونگى روحيه جمعيت حاضر سخن به ميان آورد و خاطر نشان كرد:
1. در صفين شما به خاطر خدا، عمل مى كرديد دين خود را مورد حمايت و از دنيا چشم پوشى داشتيد ولى ألان روحيهء شما عكس آن است.
2. امروز شما نسبت به خليفه و امام خود، صادق نبوده و منافقانه عمل مى كنيد و در گذشته اين چنين نبوده ايد.
3. دل‌هاى شما عزادار است و به مقتولين در صفين و نهروان مىانديشيد. براى مقتولين صفين اشك مىريزيد و براى مقتولين نهروان خون خواهى مىنمائيد.
امام مجتبى (عليه السلام) سپس، رسما درخواست شوم معاويه را مطرح كرد و فرمود:
معاويه ما را به مسأله اى فرا مى خواند كه در آن، نفعى و حق خواهى و عدلى براى ما نيست.
اگر مرد جنگيد، پيشنهاد او را رد كنيم و كار را به خدا بسپاريم و دست به قبضهء شمشير ببريم ولى اگر طالب زندگى هستيد، آن را رد نكنيم و طبق نظر شما عمل كنيم.
در اين هنگام جمعيت حاضر از هر ناحيه بانگ برآوردند زندگى! زندگى! امام احساس كرد كه تنها ماند و هنگامى كه مردم امام را رها كردند امام صلح را پذيرفت. (1) صلح خواهى مردم واقعيت امر آن است، پيش از آن كه امام (عليه السلام) نظر خود را درباره صلح، بازگو نمايد مردم نظر خود را دادند، چنان كه قبلا از قول ابن اثير نقل كرديم نداى " البقية البقية " را سردادند.
امام (عليه السلام) وقتى كه زمينهء اجتماعى را براى نبرد مساعد نديد وادار شد كه صلح ناخواسته را بپذيرد.
راز صلح امام را از زبان خود امام حسن (عليه السلام) مى توان به دست آورد كه فرمود: " إنى رأيت هوى اعظم الناس في الصلح، وكرهوا الحرب، فلم احب ان احملهم على ما يكرهون ". (2) من ديدم تمايل اكثريت مردم به صلح و ترك مخاصمه است و از جنگ = + * * * + =
گريزان اند. من ميل نداشتم آنان را بر چيزى تحميل كنم كه از آن گريزان هستند، زيرا جنگ چيزى نيست كه با بى ميلى و ناباورى افراد سپاه قابل دوام باشد و پيروزى حاصل گردد. و در كلامى ديگر فرمود: " والله انى سلمت الامر لانى لم اجد انصارا ولو وجدت انصارا لقاتلته ليلى ونهارى حتى يحكم الله بيننا وبينهم ". (1) به خدا قسم، من خلافت را به اين سبب تسليم كردم كه ياور و انصارى نيافتم، و اگر ياورانى داشتم شب و روز با معاويه مىجنگدم تا خداوند بين ما و آنها (شما) حكم كند و نيز فرمود: " لو وجدت اعوانا ما سلمت له الامر لإنه محرم على بنى اميه ": (2) اگر ياورانى داشتم، خلافت را به او واگذار نمى كردم چون اصولا خلافت بر بنى اميه حرام است.
در روايت زير اساسى ترين فلسفه صلح امام مجتبى (عليه السلام) آمده است، زيرا امام در پاسخ اعتراض ابوسعيد كه چرا مداهنه و مصالحه كردى با اينكه حق با تو بود ومعاويه ضال و مضل وياغى است چنين فرمودند: " آيا من حجت خدا بر مردم نيستم؟ " ابوسعيد گفت:
" چرا ". امام فرمود: " آيا من همان كسى نيستم كه رسول خدا درباره من و برادرم امام حسين (عليه السلام) فرمود: " الحسن والحسين امامان قاما او قعدا ". ابوسعيد گفت: " چرا ". امام فرمود: " اى اباسعيد! پس من امامم اگر قيام كنم يا بنشينم. و علت صلح من، علت صلح رسول خدا با قبيله بت پرست " بنى ضمره " پيش از جنگ بدر و صلح با قبيله بنى اشجع و صلح با اهل مكه هنگام مراجعت از حديبيه بود، با اين تفاوت كه آنها كافران به تنزيل قرآن بودند ومعاويه ويارانش كافران به تأويل قرآن هستند. پس وقتى كه كه من امامم، چرا نبايد رأى من و آنچه انجام مى دهم مورد اطمينان و قبول شما باشد، آيا نمى بينى در داستان موسى وخضر هنگامى كه كشتى توسط خضر نبى سوراخ شد. يا آن پسر كشته شد، يا ديوار مخروبه را اصلاح كردند، حضرت موسى (عليه السلام) از عمل خضر خشمگين شد و اعتراض كرد. چون حكمت و مصلحت آن كار را نمى دانست. ولى وقتى كه خضر حكمت و
مصلحت آن كار را بيان كرد، موسى راضى و خشنود شد ". (1) اكنون كار من، شما را خشمگين و ناخشنود كرد، زيرا از حكمت و مصلحت اين كار بى اطلاع هستيد، يقين بدانيد كه اگر من اين كار را انجام نمى دادم يك نفر از شيعيان ما، بر روى زمين باقى نمى ماند ". (2) معاويه، نسل كشى نسبت به شيعه انجام مى داد و حمام خون به راه مى انداخت.
شبيه اين مطلب را امام صادق (عليه السلام) از امام مجتبى (عليه السلام) نقل مى كند هنگامى كه به آن حضرت گفته شد: اى خواركننده ء مؤمنان! و حضرت در پاسخ فرمود:
من خوار كننده ء مؤمنين نيستم، بلكه با اين كارم به آنان عزت دادم، چون ديدم شما از نظر نظامى بر آنان غالب نمى شويد، و امر خلافت را واگذار كردم و از اين راه سدى، سر راه خون ريزى معاويه، ايجاد كردم. (3) نسايى محدث معروف اهل سنت هنگامى كه وارد شام شد وحديثى در فضيلت على (عليه السلام) بر زبان آورد، از او خواستند درباره فضيلت معاويه نيز حديثى از پيامبر خدا (صلى الله عليه وآله) نقل كند. گفت كه من حديثى در فضيلت معاويه ندارم، جز اينكه پيامبر (صلى الله عليه وآله) درباره او فرمود: " خداوند هرگز شكم او را سير نكند! " مردم شام بر سرش ريختند و آن قدر او را كتك زدند كه در زير دست و پا از دنيا رفت. البته احاديثى از رسول خدا (صلى الله عليه وآله) درباره معاويه داريم كه حضرت فرمود: " اذا رايتم معاوية يخطب على منبرى فاقتلوه... ". " اگر معاويه را روى منبرم ديديد پس او را بكشيد ". (4) احمد حنبل در مسند خود در مذمت معاويه و عمروعاص ولعن آنها، در حديثى معروف، اسم معاويه و عمروعاص را حذف كرده است و به جاى آن فلان و فلان آورده
است. (1) امام حسين (عليه السلام) در پاسخ مروان (كه بايد با يزيد بيعت كند)، فرمود: " بيعت با او دفن اسلام وفاتحه اسلام است ". ونيز فرمود: " لقد سمعت جدى رسول الله (صلى الله عليه وآله) يقول:
ألخلافة محرمة على آل ابى سفيان، فاذا رأيتم معاويه على منبرى، فابقروا بطنه وقد راه اهل المدينه على المنبر فلم يبقروا فابتلاهم الله بيزيد الفاسق ": (2) " از پيامبر (صلى الله عليه وآله) شنيدم كه فرمود: خلافت بر آل ابوسفيان حرام است و اگر معاويه را بر منبر من ديديد، شكمش را بشكافيد ". و مردم مدينه او را بر منبر پيامبر (صلى الله عليه وآله) ديدند ولى شكمش را پاره نكردند، در نتيجه مبتلا به حكومت يزيد فاسق شدند ".
تنها براى حكومت معاويه روز جمعه، پس از انعقاد صلح نامهء تحميلى، در نخيله (در قسمت بيرونى شهر كوفه، منطقه اى است كه أمير المؤمنين (عليه السلام) سخنرانيهاى عمومى خود را با مردم در آنجا انجام مى داد و خطبه مى خواند) خطبه اى ايراد كرد و در ضمن آن چنين گفت:
" انى والله ما قاتلتكم لتصلوا ولاتصوموا ولاتحجوا ولاتزكوا انكم لتفعلون ذالك و لكن قاتلتكم لأتأمر عليكم وقد اعطانى الله ذالك وانتم له كارهون وانى منيت الحسن واعطيته اشياء وجمعيها، تحت قدمى ولا افى شئ منها ". (3) " من با شما مقاتله و جنگ ننمودم كه نماز بگزاريد يا روزه بگيريد يا حج انجام دهيد يا زكات پرداخت كنيد چون خودتان اين كارها را انجام مى دهيد و نيازى به من نداريد بلكه خواستم كه به شما امارت و حكومت داشته باشم و اين خدا بود كه اين خواسته را به من عطا نمود هر چند شماها كراهت داشتيد من به حسن تأمين ها دادم هر چه به او قول داده ام همه را زير پا مى نهم به هىچكدام از آنها وفا نخواهم نمود ".
در حالى كه قرآن مى فرمايد: الذين ان مكناهم في الأرض أقاموا الصلاة (حج 41)
ولى معاويه مى گويد من به نماز و روزه و حج و زكات كارى ندارم. در پى سخنان فوق بود كه سليمان بن صرد به امام گفت با وجود چهل هزار سرباز چرا صلح با او را پذيرا شده اى؟
امام فرمود: كان ذالك فما ترى الان؟ - چهل هزار سرباز داشتم ولى آنچه كه فرمان بردار هستند چند تن اند؟ - در اين هنگام حجر بن عدى فرمود: اما والله لو درت انك تفى ذالك اليوم ومتنا معك دوست دارم مقاتله با معاويه را آغاز كنى و كار به شهادت منجر شود و در ركاب تو شهيد شويم. (1) ولى امام جنگ با معاويه را به صلاح مسلمانان نديد.
تحقق پيشى بينى امام مجتبى (عليه السلام) سيماى معاويه را كسى همچون امام مجتبى (عليه السلام) شناسائى نداشت ولى پس از شهادت امام حسن مجتبى (عليه السلام) دو مسأله، براى همگان آشكار شد:
نخست آن كه معاويه، جز خود و خط خود را تحمل نكرده، حتى به نسل كشى دست مى زند.
و ديگر آن كه او به هيچ وجه نسبت به تعاليم اسلام متعبد نيست و فقط به ظاهر، دم از اسلام مى زند و صلح تحميلى امام مجتبى (عليه السلام) معاويه را وادار كرده بود تا مخالفان خود را كمى تحمل كند و نيز به ظاهر نسبت به اسلام تعهد به خرج دهد لكن پس از شهادت آن حضرت آن سوى چهره ء معاويه بهتر آشكار گشت.
اولا: معاويه دستور داد تا به طور كلى نقل احاديث در رابطه با ولايت اهلبيت (عليه السلام) تعطيل گردد.
ثانيا: جعل احاديث پيرامون منقبت بنى اميه، عثمان واعوان وانصار أموى رايج گردد.
ثالثا: هر كس، با خط مشى معاويه سازگار نباشد، زندانى و دربدر يا مقتول و كشته شود.
تداوم جنگ سرد امام (عليه السلام) پس از بيعت نيز، خلافت را حق خود مى دانست و هرگز نمى گفت معاويه خليفهء حقيقى است بلكه وى را امير مصلحتى و موقتى معرفى مى كرد و در واقع مبارزه خود را در جلوه‌هاى ديگر با معاويه ادامه مى داد از جمله:
1. ابن اثير در اسد الغابه مىنويسد: " هنگامى كه امام حسن (عليه السلام) با معاويه، بيعت كرد، پيش از آنكه معاويه وارد كوفه شود، امام در جمع مردم اين چنين سخن گفت:
ايها الناس! انما نحن امرائكم وضيفائكم، ونحن اهل بيت نبيكم الذين أذهب الله عنهم الرجس وطهرهم تطهيرا. اى مردم! ما اميران و مهمانان بر شمائيم، اهل بيت رسول خدا ما هستيم، اهلبيتى كه خدا پليدى و ناپاكى را از آنان دور ساخته است.
امام سخنان خود را تكرار كرد و آن قدر تكرار كرد كه سخنان مظلومانه او كه حكايت از بى وفائى مردم داشت آنان را به حال انفعال و ندامت و گريه وادارد ". (1) 2. آنگاه كه معاويه وارد كوفه شد و همه مردم با او بيعت كردند، عمروعاص به معاويه گفت از امام حسن بخواه كه خطبه اى بخواند معاويه امتناع و مقاومت كرد ولى سرانجام تسليم شد و از امام خواست تا خطبه اى بخواند و امام در حضور همگان اين چنين فرمود:
" ايها الناس! فان الله هداكم باولنا، وحقن دمائكم بآخرنا، الا ان أكيس الكيس التقى، و ان أعجز العجز، الفجور، وان هذا الأمر الذى اختلفت انا ومعاوية فيه، اما ان يكون احق به منى، و اما ان يكون حقى تركته لله عزوجل لأصلاح امة محمد 9 وحقن دمائكم مردم!
خداوند شما را با نخستين فرد ما (كه پيامبر خدا باشد) هدايت فرمود و خون شما را با آخرين فرد موجود ما حفظ و نگهدارى نمود بدانيد زيرك ترين زيركان آن فرد با تقوى و خداشناس است و عاجزترين عاجزان فرد گناهكار و فاسق است در اين خصوص كه من و معاويه مخاصمه داشتيم چه او شايستگى داشته باشد يا اينكه حق من بوده باشد به خاطر اصلاح امور امت وحفظ خون آنان من رها نمودم سپس به معاويه نگريست و
فرمود: وان ادرى لعله فتنة لكم ومتاع الى حين اگر چه مى دانم كه اين مسأله امتحان سنگينى براى شما است و اين وديعه در دست شما است تا دم مرگ. امام با اين كلام، به معاويه هشدار داد و اخطار كرد و به مردم رهنمود داد كه مواظب باشند. معاويه در اين هنگام به عمروعاص نگاهى كرد و گفت: از اينكه اصرار مى كردى او خطبه بخواند. آيا همين مسأله را مى خواستى به رخ من بكشى؟! و سپس امام را وادار كرد تا از منبر فرود آيد. (1) 3. طبق نوشته ى برخى از اهل نظر امام حسن (عليه السلام) به مصالحه موقتى روى آورد و از معاويه پيمان گرفت تا خلافت را روزگار خود در اختيار داشته و در روزگار پس از خود آن را به امام حسن بسپارد. چنان كه: ذهبى در تاريخ الاسلام مىنويسد: فكره الحسن، القتال، وبايع معاوية على ان جعل العهد من بعده للحسن ". (2) سيوطى در تاريخ الخلفاء يادآور مى شود: " فارسل اليه الحسن يبذل له تسليم الأمر اليه، على ان تكون له الخلافة من بعده ". (3) حسن، تسليم امر را به او واگذاشت مشروط بر آنكه خلافت و حكومت پس از معاويه از آن او باشد.
4. ابن شهر آشوب در مناقب و فضل امام حسن يادآور مى شود: يزيد وقتى كه همسر عبد الله بن عامر را مشاهده كرد شيفتهء او شد. مطلب را با پدر خود معاويه در ميان نهاد، معاويه عبد الله را فراخواند. استان دارى بصره را براى او مقرر داشت و سپس به او گفت: اگر داراى همسر نبودى دخترم رمله را به عقد تو درمىآوردم، او مغرور شد و بى خبر از توطئه معاويه، همسر خود را طلاق داد، معاويه فورا ابوهريره را به خواستگارى او براى يزيد گسيل داشت، هنگامى كه امام حسين وعبد الله بن جعفر و امام حسن، از جريان پشت پرده آگاهى يافتند، وارد عمل شده و به خنثى كردن طرح شوم معاويه پرداختند و آن زن،
به عقد امام مجتبى (عليه السلام) درآمد. (1) 5. روزى، در حضور معاويه و عمروعاص و شاميان، امام مجتبى (عليه السلام) در خطبه اى خود را معرفى كرد. معاويه گفت: اما انك يا حسن قد كنت ترجو ان تكون خليفة ولست هناك.
اما تو اى حسن، انتظار مى كشيدى تا خليفه، شوى! ولى اين چنين نشد.
امام در پاسخ داد: خليفه، پيامبر (صلى الله عليه وآله) كسى است كه طبق سيره ء پيامبر (صلى الله عليه وآله) عمل كند، اطاعت خدا را پيشه ى خود سازد، ولى كسى كه بر اساس جور حكم مى دهد و سنت رسول خدا را تعطيل مى كند، خليفه نيست، كسى كه دنيا را به عنوان پدر و مادر خود برگزيد كسى كه بندگان خود را بازيچهء هوس بازيهاى خود و با اموال مردم، طبق دلخواه خود عمل مى كند او خليفه نيست. (2) 6. روزى معاويه در مدينه در خطبه اى گفت: ابن على بن ابيطالب؟
امام حسن (عليه السلام) از جاى برخاست و در حضور همگان فرمود: " - خداوند رسولى را مبعوث نكرد جز آنكه از اهل بيت او براى او وصى و جانشين، برگزيد و هيچ پيامبرى مبعوث نگشت جز آنكه براى او دشمنى از انسان‌هاى اهل جرم و معاصى قرار داده است.
على (عليه السلام) وصى پيامبر (صلى الله عليه وآله) بود و من پسر على (عليه السلام) هستم. تو اى معاويه پسر صخر و جد تو حرب است ولى جد من رسول خدا است مادرت هند است ولى مادر من فاطمه (عليه السلام) است، جده من خديجه است ولى جده تو نسيله است. خدا لعنت كند كسى را كه از جهت حسب ونسب، پست است و در كفر سابقه دار است و مردم از او خاطرات بدى دارند ونفاق او شديد است ". در اين هنگام همه مردم حاضر آمين گفتند، در اين جا بود كه معاويه از منبر فرود آمد. (3)
گفتار چند تن از معاصران سير تاريخى ما پايان پذيرفت اكنون گفتارى چند تن از معاصران را در اين باره بازگو مى نمائيم:
1. گفتار مرحوم شرف الدين:
آرى مهم ترين فراز زندگى امام حسن (عليه السلام) صلح با معاويه تشكيل مى دهد كه مورد گفتگوى دوست و دشمن قرار گرفته است و در اين باره كتابها تنظيم يافته و سمينارهايى تشكيل گرديده است درباره صلح يا پر شكوه ترين نرمش قهرمانانهء تاريخ اسلام تنها به گفتار يكى از انديشمندان اسلام شريف دين و آبروى مسلمانان مرحوم سيد شرف الدين جبل عاملى بسنده مى شود او كه يكى از رجال علم و فضيلت و كلام مى باشد حق مطلب را در اين باره به خوبى ادا كرده است: او در پيشگفتارى كه بر كتاب پر ارزش " صلح الحسن " علامه شيخ راضى آل ياسين ترجمه اديب فرزانه دانشور گرانمايه حضرت آية الله سيد على خامنه‌اى دارد چنين مىنويسد:
" توطئه‌هاى باند اموى حسن بن على و برادرش را در برابر خطر مهيب قرار داد كه اسلام را با نام اسلام تهديد مى كرد و به خاموش ساختن نور حقيقت به نام حقيقت كمر مى بست. آن دو امام براى دفع اين خطر دو راه بيشتر نداشتند. مقاومت يا مسالمت به يقين. مقاومت در نوبت حسن بن على (عليه السلام) به نابودى جبههء حق و طرفداران دين و راه راست منجر مى گرديد چه در آن روزگار حسن بن على (عليه السلام) خود وبنى هاشم و ياران ايشان را به خطر مى افكند و آنان را با قواى نيرومند و مجهز معاويه روبرو مى ساخت و اگر همچون برادرش حسين در عاشورا بر فداكارى و جانبازى همت مى گماشت بدون ترديد جنگ با نابودى تمامى افراد اين جبهه پايان مى پذيرفت و هدف و آرمان آنان نيز لوث مى گرديد. باند اموى بدين وسيله به پيروزى درخشانى نايل مى گشت و پس از اين پيروزى، ميدان براى معاويه خالى و بى رقيب مى ماند و امكان همه نوع ترك تازى و جولان به رقيب داده مى شد و در نتيجه امام حسن (عليه السلام) به همان سرانجامى كه سخت از
آن پرهيز داشت دچار مى گشت و فداكارى و جانبازى او نيز در آراء عمومى جز اعتراض و ايراد خالى، اثرى به جاى نمى گذاشت. زيرا معاويه با اصرار تمام از روى سياست پيشنهاد صلح را داشت و براى قبول هر شرطى براى خدا و به نفع امت، خود را آماده نشان مى داد و هيچ نوع عذرى از امام حسن (عليه السلام) در برابر اين آمادگى شنيده نمى شد و اظهار آمادگى معاويه همه را فريب داده بود و چهره زشت امويان هنوز آن چنان بى پرده و آشكار، رو نشده بود و عامهء مردم به او به عنوان يك مسلمان باسابقه مى نگريستند ولى در ايام سيد الشهداء اين پرده فريب از هم دريده شده بود و بدين جهت فداكارى و جانبازى او مى توانست در زمينهء يارى حقيقت و اهل حقيقت آثار جاويد درخشانى به جا بگذارد آنچنان كه گذاشت. وارث بعدى، خط مشى امام حسن (عليه السلام) را تفسير و توجيه نمود و نقاب از چهره ء اين طاغوت زمان برداشت، و نخستين ماده انفجارى كه به وسيله امام حسن كار گذاشته شده بود منفجر گرديد و معاويه با غرور تمام گفت اى اهل عراق! به خدا سوگند من به خاطر نماز و روزه و زكات و حج با شما نجنگيدم، جنگ من با شما فقط براى حكومت بود و خدا مرا به مقصودم رسانيد با آنكه شما نمى خواستيد (1) بدين وسيله ماسك از صورت دزدان افتاد وكوس رسوايى بنى اميه بر سر بازارها زده شد و به بركت همت تدبير بود كه برادرش سيد الشهداء توانست آن انقلاب بزرگ را كه روشنگر حقيقت و عبرت بخش خردمندان بود به وجود آورد. شهادت كربلا بيش از آنكه حسينى (عليه السلام) باشد حسنى (عليه السلام) بود روز ساباط با مفهوم فداكارى و جانبازى آن با روز عاشورا آميخته بود...
چون امام حسن شالوده ء آن را ريخت و وسائل و مقدمات آن را فراهم آورده بود. (2) 2. گفتارى از سيرهء پيشوايان:
" 1. امام حسن (عليه السلام) فردى شجاع و با شهامت بود و هرگز ترس و بيم در وجود او راه پيدا نمى كرد، او در راه پيشرفت اسلام از هرگونه جانبازى دريغ نمى ورزيد و همواره آمادهء
مجاهدت در راه خدا بود. چنان كه در جنگ جمل، در ركاب پدر خويش امير مؤمنان (عليه السلام) در خط مقدم جبهه مى جنگيد و از ياران دلاور و شجاع على (عليه السلام) سبقت مى گرفت و بر قلب سپاه دشمن حملات سختى مى كرد. (1) پيش از شروع اين جنگ، به دستور پدر، همراه عمار ياسر و تنى چند از ياران امير مؤمنان (عليه السلام) وارد كوفه شد و مردم كوفه را جهت شركت در اين جهاد دعوت وتبليغ نمود. (2) او وقتى وارد كوفه شد كه هنوز " ابو موسى اشعرى " (يكى از مهره‌هاى فاسد عثمان) بر سر كار بود و با حكومت امير مؤمنان (عليه السلام) مخالفت نموده از جنبش مسلمانان، در پشتيبانى از مبارزه آن حضرت، با پيمان شكنان، جلوگيرى مى نمود، با اين حال حسن بن على توانست على رغم كارشكنيهاى ابو موسى و هم‌دستانش، متجاوز از نه هزار نفر را از شهر، به ميدان جنگ، گسيل بدارد. (3) و نيز در جنگ صفين، در بسيج عمومى نيروها و گسيل داشتن ارتش امير مؤمنان براى جنگ با سپاه معاويه نقش مهمى به عهده داشت و با سخنان پر شور ومهيج، مردم كوفه را به جهاد در ركاب امير مؤمنان (عليه السلام) و سركوبى خائنان و دشمنان اسلام دعوت مى فرمود. (4) آمادگى او براى جانبازى در راه حق به اندازه اى بود كه امير مؤمنان در جنگ صفين از ياران خود خواست كه او و برادرش حسين بن على (عليه السلام) را از ادامه ى جنگ با دشمن باز دارند تا نسل پيامبر (صلى الله عليه وآله) با كشته شدن اين دو شخصيت از بين نرود. (5) امام حسن مجتبى (عليه السلام) هرگز در بيان حق و دفاع از حريم اسلام نرمش نشان نمى داد و علنا از كارهاى ضد معاويه و دودمان بنى اميه افشاءگرى مى نمود. مناظرات و احتجاجات مهيج و كوبنده حضرت مجتبى (عليه السلام) با معاويه و مزدوران و طرفداران او نظير: عمروعاص،
عقبة بن ابى سفيان، وليد بن عقبه، مغيرة ابن شعبه، و مروان بن حكم، شاهد گوياى اين ادعا است. (1) حضرت مجتبى (عليه السلام) حتى پس از انعقاد پيمان صلح (كه قدرت معاويه افزايش يافت و موقعيتش بيش از پيش تحكيم يافت بعد از ورود معاويه به كوفه، برفراز منبر نشست و انگيزه‌هاى صلح خود وامتيازات خاندان على (عليه السلام) را بيان نمود و آنگاه در حضور هر دو گروه با اشاره به نقاط ضعف معاويه، با شدت و صراحت از روش او انتقاد كرد. (2) پس از شهادت امير مؤمنان و صلح امام حسن (عليه السلام)، خوارج تمام قواى خود را بر ضد معاويه بسيج كردند، در كوفه به معاويه خبر رسيد كه " حوثره اسدى " يكى از سران خوارج بر ضد او قيام كرده و سپاهى دور خود گردآورده است.
معاويه براى تحكيم موقعيت خود و براى آنكه وانمود كند كه امام مجتبى (عليه السلام) مطيع و پيرو اوست، به آن حضرت كه راه مدينه را در پيش گرفته بود، پيامى فرستاد كه شورش حوثره را سركوب سازد و سپس به سفر خود ادامه دهد.
امام (عليه السلام) به پيام او پاسخ داد كه: من براى حفظ جان مسلمانان از جنگ با تو خوددارى كردم اين معنى موجب نمى شود كه از جانب تو با ديگران بجنگم، اگر قرار به جنگ باشد، پيش از هر كسى بايد با تو بجنگم مبارزه با تو از جنگ با خوارج لازم تر است. (3) 2. بايد توجه داشت كه در آئين اسلام تنها قانونى بنام جنگ و جهاد وجود ندارد كه همواره بايد جنگيد، بلكه همان طور كه اسلام دستور جنگ مى دهد كه مسلمانان در شرايط خاصى با دشمن بجنگند، همچنين دستور داده است كه اگر نبرد براى پيشبرد هدف، مؤثر نباشد، از در صلح وارد شوند.
مادر تاريخ زندگى پيامبر (صلى الله عليه وآله) اين دو نمونه را مشاهده مى كنيم، پيامبر (صلى الله عليه وآله) همانطور كه در بدر، احد، احزاب، و حنين دست به نبرد زد، در شرايط ديگرى كه پيروزى را غير
ممكن مى ديد، ناگزير با دشمنان اسلام قرارداد صلح بست و موقتا از دست زدن به جنگ و اقدام حاد، خوددارى نمود تا در پرتو آن پيشرفت اسلام تضمين گردد. پيمان صلح پيامبر (صلى الله عليه وآله) با " بنى ضمره " و " بنى اشجع " و با اهل مكه (پس از بازگشت از حديبيه) از جمله ى اين موارد به شمار مى رود. (1) از نظر خارجى از نظر سياست خارجى آن روز، جنگ داخلى مسلمانان به سود جهان اسلام نبود زيرا امپراتورى روم شرقى كه ضربات سختى از اسلام خورده بود، همواره مترصد فرصت مناسبى بود تا ضربت مؤثر و تلافى جويانه اى بر پيكر اسلام وارد كند و خود را از نفوذ اسلام، آسوده سازد.
گزارش صف آرائى سپاه امام حسن و معاويه در برابر يكديگر، به سران روم شرقى رسيد، زمامداران روم فكر كردند كه بهترين فرصت ممكن، براى تحقق بخشيدن به هدفهاى خود را بدست آورده اند لذا با سپاهى عظيم، عازم حمله به كشور اسلامى شدند تا انتقام خود را بگيرند.
آيا در چنين شرايطى، شخصيتى مثل امام حسن (عليه السلام) كه رسالت حفظ اساس اسلام را بر عهده داشت كه با قبول صلح، اين خطر بزرگ را از جهان اسلام دفع كند ولو آنكه به قيمت فشار روحى و سرزنشهاى دوستان كوته بين، تمام شود؟
" يعقوبى " مورخ معروف مىنويسد: هنگام بازگشت معاويه به شام (پس از صلح با امام (حسن) به معاويه گزارش رسيد كه امپراتور روم با سپاه منظم و مجهزى به منظور حمله به كشور اسلامى، از روم حركت كرده است.
معاويه چون قدرت مقابله، با چنين قواى بزرگى را نداشت، با آنها پيمان صلح بست و متعهد شد سالانه صد هزار دينار به دولت روم شرقى بپردازد. (2) اين سند تاريخى نشان مىدهد كه هنگام كشمكش دو طرف در جامعه اسلامى،
دشمن مشترك مسلمانان از اين فرصت، سوء استفاده مى كرد و كشور اسلامى در معرض يك خطر جدى قرار داشت و اگر جنگ ميان نيروهاى امام حسن (عليه السلام) و معاويه در مى گرفت، آنكه پيروز مى شد امپراتور روم شرقى بود نه امام حسن بن على (عليه السلام) و نه معاويه بن ابى سفيان. ولى اين خطر با تدبير و دورانديشى و گذشت امام (عليه السلام) بر طرف شد. (1) امام باقر (عليه السلام) به شخصى كه نسبت به صلح امام حسن (عليه السلام) خرده مى گرفت، فرمود: اگر امام حسن (عليه السلام) اين كار را نمى كرد خطر بزرگى به همراه داشت. (2) از نظر سياست داخلى شك نيست كه هر زمامدار و فرماندهى اگر بخواهد در ميدان جنگ بر دشمن پيروز گردد، بايد از جبهه ى داخلى نيرومند و متشكل و هماهنگى برخوردار باشد، و بدون داشتن چنين نيروئى، شركت در جنگ مسلحانه نتيجه اى جز شكست ذلت بار نخواهد داشت.
در بررسى علل صلح امام مجتبى (عليه السلام) از نظر سياست داخلى، مهمترين موضوعى كه به چشم مى خورد، فقدان جبههء نيرومند و متشكل بود زيرا مردم عراق و مخصوصا كوفه، در عصر حضرت مجتبى (عليه السلام) نه آمادگى روحى براى نبرد داشتند نه تشكل و هماهنگى لازم.
خستگى از جنگ جنگ جمل و صفين و نهروان و همچنين جنگ‌هاى توأم با تلفاتى كه بعد از جريان حكميت، در عراق و حجاز و يمن در گرفت، در ميان ياران على (عليه السلام)، يك نوع خستگى از جنگ و علاقه به صلح ومتاركه جنگ را ايجاد كرد زيرا طى پنج سال خلافت اميرمؤمنان (عليه السلام)، ياران آن حضرت، هيچ وقت اسلحه به زمين ننهادند مگر به قصد آنكه فردا در جنگ ديگرى شركت كنند. از طرف ديگر جنگ آنان با بيگانگان نبود بلكه در واقع با اقوام و برادران و آشنايان ديروزى خودشان بود كه در جبهه معاويه مستقر شده بودند. (3)
مردم عراق در واقع با اين دست و آن دست كردن، و كندى در گسيل داشتن نيرو براى جنگ با گروه‌هاى متخاصم شام كه به حجاز و يمن و حدود عراق شبيخون مى زدند علاقه به صلح و خستگى از جنگ را نشان مى دادند و اين كه عراقيان دعوت مجدد أمير المؤمنين (عليه السلام) را به جنگ صفين به كندى اجابت نمودند، نشانهء همين خستگى از جنگ بود.
پس از شهادت اميرمؤمنان (عليه السلام) كه حسن بن على (عليه السلام) به خلافت رسيد، اين پديده به شدت خود را نشان داد و مخصوصا هنگامى كه امام حسن (عليه السلام) مردم را به جنگ اهل شام، دعوت نمود، مردم خيلى به كندى آماده شدند. (1) هنگامى كه خبر حركت سپاه معاويه به سوى كوفه به امام مجتبى (عليه السلام) رسيد دستور داد مردم در مسجد، جمع شدند، آنگاه خطبه اى آغاز كرد و پس از اشاره به بسيج نيروهاى معاويه، مردم را به جهاد در راه خدا و ايستادگى در مبارزه با پيروان باطل، دعوت نمود و لزوم صبر و فداكارى و تحمل دشواريها را گوشزد كرد، ولى امام (عليه السلام) با اطلاعى كه از روحيه ى مردم داشت، نگران بود كه دعوت او را اجابت نكنند اتفاقا همين طور هم شد و پس از پايان خطابهء جنگى مهيج آن حضرت، همه سكوت كردند واحدى سخنان ان حضرت را تأييد نكرد. اين صحنه به قدرى اسف انگيز و تكان دهنده بود كه يكى از ياران دلير و شجاع أمير المؤمنين (عليه السلام) كه در مجلس حضور داشت، مردم را به واسطه ى اين سستى و افسردگى به شدت توبيخ كرد و آنها را قهرمان پنبه، و مردمى ترسو و فاقد شجاعت خواند و آنها را دعوت نمود تا در ركاب امام براى جنگ با اهل شام آماده گردند ". (2) اين سند تاريخى نشان مى دهد كه مردم عراق تا چه حد به سستى و بىحالى گراييده بودند و آتش شور و التهاب سلحشورى و مجاهدت، در آنها خاموش شده بود و حاضر
نبودند در جنگ شركت كنند آنچنان كه در عهد خود على (عليه السلام) هم اين گونه بودند.
سرانجام پس از فعاليتها و سخنرانيهاى عده اى از ياران بزرگ حضرت مجتبى (عليه السلام) به منظور بسيج نيروها و تحريك مردم براى جنگ، با تعداد كمى كوفه را ترك گفت و محلى در نزديك كوفه به نام " نخيله " را اردوگاه قرار داد و پس از ده روز اقامت، در " نخيله " در انتظار رسيدن قواى ديگر بود كه جمعا چهار هزار نفر در اردوگاه حضرت گرد آمدند، به همين جهت امام ناگزير شد دوباره به كوفه برگردد و اقدامات تازه وجدى ترى جهت گردآورى سپاه به عمل بياورد (1) راز اين مسألة آن بود كه در آن ايام عراق يك جامعه متشكل و فشرده و متحد نبود، بلكه از قشرها و گروه‌هاى مختلف و متضادى تشكيل يافته بود كه هيچگونه هماهنگى و ائتلافى با يكديگر نداشتند.
پيروان و طرفداران حزب خطرناك اموى، گروه خوارج كه جنگ با هر دو اردوگاه را واجب مىشمردند، مسلمانان غير عرب كه از نقاط ديگر در عراق گرد آمده بودند و تعدادشان به بيست هزار نفر مى رسيد، و بالاخره گروهى كه عقيده ثابتى نداشتند و در ترجيح يكى از طرفين بر ديگرى در شك و ترديد بودند، عناصر تشكيل دهنده جامعه آن روز عراق و كوفه به شمار مى رفتند، پيروان و شيعيان خاص امير مؤمنان (عليه السلام) نيز يكى ديگر از اين عناصر محسوب مى شدند. (2) اين چند دستگى و اختلاف عقيده و تشتت و پراكندگى، در صفوف سپاه امام مجتبى (عليه السلام) منعكس شده و آن را به صورت ارتش ناهماهنگ با تركيب ناجور، در آورده بود از اين رو در مقابله با دشمن خارجى، به هيچ وجه نمى شد به چنين سپاهى اعتماد كرد.
مرحوم شيخ مفيد (رحمه الله) و ديگر مورخان در مورد اين پديده خطرناك در سپاه امام حسن (عليه السلام) مى نويسند:
" عراقيان خيلى به كندى و بى علاقگى براى جنگ آماده مى شدند و سپاهى كه امام
حسن (عليه السلام) بسيج نمود از گروه‌هاى مختلفى تشكيل مى شد كه عبارت بود از:
1. شيعيان و طرفداران اميرمؤمنان (عليه السلام).
2. خوارج كه از هر وسيله اى براى جنگ با معاويه استفاده مى كردند (شركت آنها در صفوف سپاهيان امام (عليه السلام) به خاطر دشمنى با معاويه بود، نه دوستى با امام حسن (عليه السلام) ".
3. افراد سودطلب و دنيا پرست كه به طمع منافع مادى در سپاه امام (عليه السلام) داخل شده بودند.
4. افراد دو دل و شكاك كه شخصيت بزرگى هم چون امام حسن (عليه السلام) در نظر آنان چندان با معاويه ترجيح نداشت.
5. و بالأخره گروهى كه نه به خاطر دين بلكه از روى تعصب، و صرفا به پيروى از رؤساى قبايل خود، براى جنگ حاضر نموده بودند ". (1) بدين ترتيب سپاه حضرت مجتبى (عليه السلام) فاقد يكپارچگى و هماهنگى لازم جهت مقابله با دشمن نيرومندى مثل نيروهاى وفادار معاويه بود.
شايد هيچ سندى در ترسيم دورنماى جامعهء متشتت و پراكنده آن روز عراق و نشان دادن انگيزه‌هاى عراقيان براى جنگ، گوياتر و رساتر از گفتار خود آن حضرت نباشد، حضرت مجتبى (عليه السلام) در " مدائن " يعنى آخرين نقطه اى كه سپاه امام تا آنجا پيشروى كرد، سخنرانى مهيجى ايراد نمود وطى آن چنين فرمود:
" هيچ شك و ترديدى ما را در مقابله با اهل شام باز نمى دارد ما با نيروى استقامت و تفاهم داخلى شما، با اهل شام مى جنگيديم ولى امروز بر اثر كينه ها اتحاد و تفاهم از ميان شما رخت بر بسته و استقامت خود را از دست داده زبان به شكوه گشوده ايد.
وقتى كه به جنگ صفين روانه مى شديد دين خود را بر منافع دنيا مقدم مى داشتيد، ولى امروز منافع خود را بر دين خود، مقدم مى داريد، ما همانگونه هستيم كه درگذشته بوديم ولى شما نسبت به ما آنگونه وفادار نيستيد.
عده اى از شما كسان و بستگان خود را در جنگ صفين وعده اى ديگر كسان خود را در نهروان از دست داده اند، گروه اول بر كشتگان خود اشگ مىريختند، و گروه دوم، خون كشتگان خود را مى خواستند، بقيه نيز به پيروى از ما سرپيچى مى كنند.
معاويه پيشنهادى به ما كرده است كه دور از انصاف، و بر خلاف هدف بلند و سربلندى ما است، اينك اگر آماده كشته شدن در راه خدا هستيد، با او به مبارزه برخيزيم و با شمشير پاسخ او را بدهيم، و اگر طالب زندگى و عافيت هستيد، پيشنهاد او را بپذيريم و رضايت شما را تأمين كنيم ".
سخن امام كه به اينجا رسيد، مردم از هر طرف فرياد زدند: البقيه البقيه. ما زندگى مى خواهيم، ما مى خواهيم زنده بمانيم!! (1) آيا با اتكا به چنين سپاه فاقد روحيه رزمندگى، چگونه ممكن بود امام (عليه السلام) با دشمن نيرومندى مثل معاويه وارد جنگ شود؟ آيا با چنين سپاهى كه از عناصر متضادى تشكيل يافته بود و با كوچكترين غفلت، احتمال حادثه آفرينى بود هرگز اميد پيروزى مى رفت؟ اگر فرضا امام حسن (عليه السلام) و معاويه جاى خود را عوض مى كردند و معاويه در رأس چنين سپاهى قرار مى گرفت آيا مى توانست جز كارى كه امام حسن (عليه السلام) كرد انجام دهد؟!
حقيقت امر اينست كه ستون فقرات نيروهاى عراقى از دوران حكميت شكسته شده بود در آن اواخر دوران على (عليه السلام) هم به تحليل رفته بود، در دوران امام حسن (عليه السلام) كه هيچ كارآيى نداشت و با چنين نيروى ناكارآمد امام حسن (عليه السلام) چه كار مى توانست انجام دهد؟
فرماندهان خائن چگونه رجال بزرگ عراق و برخى از فرماندهان عاليرتبه‌ى ارتش امام مجتبى (عليه السلام) در سخت ترين شرايط، امام را تنها گذاشتند و خود را به معاويه فروختند.
برخى از نويسندگان و مورخان گذشته ومعاصر، حقايق تاريخى را تحريف نموده ادعا كرده اند كه امام حسن مجتبى (عليه السلام) آهنگ جنگ و مخالفت با معاويه نداشت، بلكه از روز
نخست در صدد بود از معاويه امتيازات مادى گرفته از زندگى راحت و مرفهى برخوردار شود و اگر مخالفتهايى با معاويه مى كرد، براى تأمين و تضمين اين امتيازات بود.
اسناد تاريخى زنده اى در دست است كه نشان مى دهد اين تهمتها كاملا بى اساس است و با حقايق تاريخى به هيچگونه سازگار نمى باشد زيرا اگر پيشواى دوم نمى خواست با معاويه بجنگد، معنى نداشت به گردآورى سپاه و بسيج نيرو اقدام كند. در صورتى كه به اتفاق مورخان، امام مجتبى (عليه السلام) سپاهى ترتيب داد و آماده جنگ شد، لكن از يكسو به واسطه عدم هماهنگى و چند دستگى سپاه امام (عليه السلام) و از سوى ديگر در اثر توطئه‌هاى خائنانه معاويه، نيروهاى نظامى حضرت پيش از آغاز جنگ و بدون برخورد نظامى، از هم پاشيده شد و مردم از اطراف امام (عليه السلام) پراكنده شدند، امام به ناچار، از جنگ خوددارى نمود و به پذيرفتن، صلح مجبور شد.
مردم پيمان شكن!
همانطور كه در گذشته گفته شد، مردم عراق و كوفه يك دل و يك جهت نبودند و مردمى متلون و بى وفا و غير قابل اعتماد بودند، هر روز زير پرچمى گرد مى آمدند و همواره تابع وضع موجود و قدرت روز بودند و به اصطلاح نان را به نرخ روز مى خوردند، براساس همين روحيه بود كه همزمان با بحران آرايش سپاه و بسيج نيروهاى طرفين، عده اى از رؤساى قبايل و افراد وابسته به خاندانهاى بزرگ كوفه، به امام خيانت كرده و به معاويه نامه نوشتند و تأييد و حمايت خود را از حكومت وى، ابراز نمودند و مخفيانه او را براى حركت به سوى عراق تشويق كردند و تضمين نمودند كه به محض نزديك شدن وى امام حسن (عليه السلام) را تسليم او، يا ترور كنند.
معاويه، عين نامه ها را براى امام مجتبى (عليه السلام) فرستاد و پيغام داد كه چگونه به اتكاء چنين افرادى حاضر به جنگ با وى شده است؟ (1)
امام حسن (عليه السلام) پس از آنكه كوفه را به قصد جنگ با معاويه ترك گفت: " عبيدالله بن عباس " را با دوازده هزار نفر سپاه، به عنوان طلايه‌دار لشكر، گسيل داشت و " قيس بن سعد " و " سعيد بن قيس " را كه هر دو از ياران بزرگ آن حضرت بودند، به عنوان مشاور و جانشين وى تعيين نمود تا اگر براى يكى از اين سه نفر، حادثه اى پيش آمد، به ترتيب ديگرى جايگزين وى گردد. (1) حضرت مجتبى (عليه السلام) خط سير پيشروى سپاه را تعيين فرمود، دستور داد در هر كجا كه با سپاه معاويه رو به رو شدند، جلو پيشروى آنان را بگيرند و جريان را به امام (عليه السلام) گزارش دهند تا بى درنگ با سپاه اصلى به آنها ملحق شود. (2) عبيدالله فوج تحت فرماندهى خود را حركت داد و در محلى به نام " مسكن " به سپاه معاويه روبرو شد و در آنجا اردو زد.
طولى نكشيد به امام (عليه السلام) گزارش رسيد كه عبيدالله با دريافت يك ميليون درهم از معاويه، شبانه همراه هشت هزار نفر به وى پيوسته است.
بديهى است خيانت اين فرمانده، در آن شرايط بحرانى، در تضعيف روحيه ى سپاه و تزلزل موقعيت نظامى امام (عليه السلام)، تا چه حد مؤثر بود. ولى هر چه بود قيس بن سعد كه مردى شجاع و با ايمان، و نسبت به خاندان امير المؤمنين (عليه السلام) بسيار با وفا بود، طبق دستور امام حسن (عليه السلام) فرماندهى سپاه را به عهده گرفت وطى سخنان مهيجى كوشيد روحيه سربازان را تقويت كند، معاويه خواست او را نيز با پول بفريبد، ولى قيس فريب او را نخورد و همچنان در مقابل دشمنان اسلام، ايستادگى كرد. (3) توطئه‌هاى خائنانه معاويه تنها به خريدن عبيدالله اكتفا نكرد، بلكه در راه ايجاد شكاف و اختلاف و شايعه سازى، در ميان ارتش امام مجتبى (عليه السلام) به وسيله جاسوسان و مزدوران خود، در
ميان لشكر حضرت مجتبى (عليه السلام)، شايع مى كرد كه قيس بن سعد، با معاويه سازش كرده و در ميان سپاه قيس نيز شايع مى ساخت كه حسن بن على با معاويه صلح كرده است.
كار به جايى رسيد كه معاويه چند نفر از افراد خوش ظاهر را كه مورد اعتماد مردم بودند، به حضور امام (عليه السلام) فرستاد اين عده در اردوگاه مدائن با حضرت مجتبى (عليه السلام) ملاقات كردند، در ميان مردم صدا زدند: " خدا به وسيله فرزند پيامبر (صلى الله عليه وآله) فتنه را خواباند و آتش جنگ را خاموش ساخت، حسن بن على (عليه السلام) با معاويه صلح كرد و خون مردم را حفظ نمود! " مردم كه به سخنان آنان اعتماد داشتند، در صدد تحقيق بر نيامدند و سخنان آنها را باور نموده بر ضد امام (عليه السلام) شورش كردند و به خيمه ى آن حضرت حمله ور شدند و آنچه در خيمه بود به يغما بردند و در صدد قتل امام (عليه السلام)، بر آمدند و آنگاه از چهار طرف متفرق گشتند.
امام مجتبى (عليه السلام) از آنجا روانه ى " ساباط " شد، در بين را، يكى از خوارج كه قبلا كمين كرده بود، ضربت سختى بر آن حضرت وارد كرد. امام (عليه السلام) بر اثر جراحت، دچار خونريزى و ضعف شديد شد و به وسيله عده اى از دوستان و پيروان خاص خود، به " مدائن " منتقل گرديد، در آنجا وضع جسمى حضرت، بر اثر جراحت به وخامت گرائيد، معاويه با استفاده از حوادث، به اوضاع تسلط يافت، پيشواى دوم كه نيروى نظامى لازم را از دست داده و تنها مانده بود، ناگزير پيشنهاد صلح را پذيرفت. (1) بنابراين اگر امام مجتبى (عليه السلام) تن به صلح در داد چاره اى جز اين نداشت. چنانچه طبرى وعده اى ديگر از مورخان مى نويسند: موقعى حاضر به صلح شد كه يارانش از پيرامون او متفرق شدند و او تنها ماند. (2)
امام مجتبى (عليه السلام) در پاسخ شخصى كه نسبت به صلح آن حضرت، اعتراض داشت انگشت روى اين حقايق تلخ گذاشت، عوامل و موجبات اقدام خود را بيان نمود امام در پاسخ وى فرمود:
" من به اين علت حكومت و زمامدارى را به معاويه واگذار كردم كه اعوان و يارانى براى جنگ با وى نداشتم، اگر يارانى داشتم شبانه و روز با او مى جنگيدم تا كار يكسره شود. من كوفيان را خوب مى شناسم بارها آنان را امتحان كرده ام. آنها مردمان فاسدى هستند كه اصلاح نخواهند شد، نه وفا دارند نه به تعهدات و پيمانهاى خود پاى بند، و نه دو نفر با هم موافقند، بر حسب ظاهر نسبت به ما اظهار اطاعت و علاقه مى كنند ولى عملا با دشمنان ما همراهند ". (1) پيشواى دوم كه از سستى و عدم همكارى ياران خود به شدت ناراحت و متأثر بود، روزى خطبه اى ايراد فرمود وطى آن چنين گفت:
" در شگفتم از اين مردمى كه نه دين دارند و نه شرم و حيا، واى بر شما، معاويه به هيچ يك از وعده‌هايى كه در برابر كشتن من به شما داده است، وفا نخواهد كرد، اگر من با معاويه بيعت كنم وظيفهء فردى خود را بهتر از امروز مى توانم انجام بدهم، والى اگر كار به دست معاويه بيفتد، نخواهد گذاشت آيين جدم پيامبر را در جامعه اجرا كنم.
به خدا سوگند اگر ناگزير شوم زمامدارى مسلمانان را به معاويه، واگذار كنم، بدانيد زير پرچم حكومت بنى اميه هرگز روى خوش و شادمانى نخواهيد ديد و گرفتار انواع اذيتها و آزارها خواهيد بود. هم اكنون انگار به چشم خود مى بينم كه فردا فرزندان شما بر در خانه فرزندان آنها ايستاده درخواست آب و نان خواهند كرد. آب و نانى كه مال فرزندان شما است و خداوند آن را براى فرزندان شما قرار داده است. ولى بنى اميه آنها را از در خانه خود رانده و از حق خود محروم خواهند ساخت ". آنگاه امام افزود:
" اگر يارانى داشتم كه در جنگ با دشمنان خدا، با من همكارى مى كردند، هرگز
خلافت را به معاويه واگذار نمى كردم، زيرا خلافت بر بنى اميه حرام است... ". (1) متن كامل پيام صلح حضرت مجتبى (عليه السلام) هنگامى كه بر اثر شرايط نامساعدى كه قبلا تشريح شد، جنگ با معاويه را بر خلاف مصالح عالى جامعه اسلامى وحفظ موجوديت اسلام، تشخيص داد و ناگزير، صلح و آتش بس را قبول كرد، فوق العاده كوشش نمود تا هدفهاى عالى و مقدس خود را به قدر امكان از رهگذر صلح و به نحو مسالمت آميز، تأمين نمايد.
از طرف ديگر، چون معاويه در برابر برقرارى صلح و قبضه نمودن قدرت، حاضر به دادن همه گونه امتياز بود، به طورى كه امضاى سفيدى براى امام فرستاد و نوشت هر چه در آن ورقه بنويسد، مورد قبول وى خواهد بود (2) امام از آمادگى او حداكثر بهره بردارى را نمود و موضوعات مهم و حساسى را كه در درجه اول اهميت قرار داشت و از آرمانهاى بزرگ آن حضرت، به شمار مى رفت، ضمن پيمان صلح گنجانيد و از معاويه تعهد گرفت كه به مفاد آن عمل كند.
گرچه متن پيام صلح در كتب مربوط، به طور كامل و به ترتيب، ذكر نشده است بلكه هر كدام از مورخان به چند ماده از آن اشاره نموده اند ولى با جمع آورى مواد پراكنده ء آن از كتب مختلف، مى توان صورت تقريبا كامل آن را ترسيم نمود و با يك نظر كوتاه به موضوعاتى كه امام در قرارداد قيد نموده و براى تحقق آنها پافشارى مى كرد، تدبير فوق العاده اى را كه حضرت در مقام مبارزه سياسى، و گرفتن امتياز از دشمن به كار برده است، به ثبوت مى رساند.
اينك پيش از آنكه هر يك از مواد صلح نامه را جداگانه مورد بررسى قرار دهيم، متن پيام صلح را - كه در پنج ماده مى توان خلاصه نمود - ذيلا از نظر خوانندگان محترم مىگذرانيم:
متن پيمان ماده اول: حسن بن على (عليه السلام) حكومت و زمامدارى را به معاويه واگذار كرد به شرط آنكه معاويه طبق دستور قرآن مجيد و روش پيامبر (صلى الله عليه وآله) رفتار كند.
ماده دوم: بعد از معاويه، خلافت از آن حسن بن على (عليه السلام) خواهد شد و اگر براى او حادثه اى پيش آمد، حسين بن على (عليه السلام) زمام امور مسلمانان را در دست مى گيرد و نيز معاويه حق ندارد كسى را به جانشينى خود انتخاب كند.
ماده سوم: بدعت ناسزا گفتن و اهانت نسبت به امير مؤمنان (عليه السلام) و لعن كردن آن حضرت، در حال نماز موقوف گردد و از اميرمؤمنان جز به نيكى ياد نشود.
ماده چهارم: مبلغ پنج ميليون درهم، كه در بيت المال كوفه موجود است از تسليم به حكومت مستثنى است و بايد زير نظر امام مجتبى (عليه السلام) مصرف شود.
و نيز معاويه بايد در تعيين مقررى وبذل مال، بنى هاشم را بر بنى اميه ترجيح بدهد.
و همچنين بايد معاويه از خراج " دارا بگرد " مبلغ يك ميليون درهم در ميان بازماندگان شهداى جنگ جمل و صفين كه در ركاب امير المؤمنان كشته شدند تقسيم كند. (1) ماده پنجم: معاويه تعهد مى كند كه تمام مردم اعم از سكنه شام و عراق و حجاز، از هر نژادى كه باشند، از تعقيب و آزار وى در امان باشند، و از گذشته ى آنها صرف نظر كند و احدى از آنها را به واسطه فعاليتهاى گذشته شان بر ضد حكومت معاويه، تحت تعقيب
قرار ندهد، و مخصوصا اهل عراق را به واسطه كينه‌هاى گذشته، آزار ندهد.
علاوه بر اين معاويه تمام ياران على (عليه السلام) را در هر كجا هستند، امان مى دهد كه هيچ يك از آنها را نيازارد و جان و مال و خانواده شيعيان و پيروان على (عليه السلام) در امان باشند و به هيچ وجه تحت تعقيب قرار نگيرند، و كوچك ترين ناراحتى براى آنان ايجاد نشود، حق هر كسى به وى برسد، و اموالى كه از بيت المال در دست شيعيان على (عليه السلام) است از آنها پس نگرفته نشود.
و نيز هيچگونه خطرى از ناحيه معاويه متوجه حسن بن على (عليه السلام) و برادرش حسين بن على (عليه السلام) و هيچ كدام از افراد خاندان پيامبر (صلى الله عليه وآله) نشود و در هيچ نقطه اى، موجبات خوف و ترس آنان را فراهم نياورد.
در پايان پيمان، معاويه اكيدا تعهدى كرد تمام مواد آن را محترم شمرده دقيقا به مورد اجرا بگذارد و خدا را بر اين مسأله گواه گرفت، تمام بزرگان و رجال شام نيز گواهى دادند. (1) و بدين ترتيب پيشگويى پيامبر اسلام (صلى الله عليه وآله) به هنگامى كه به حسن بن على (عليه السلام) هنوز كودكى بيش نبود، تحقق يافت. پيامبر (صلى الله عليه وآله) روزى بر فراز منبر با مشاهده او فرمود:
" اين فرزند من سرور مسلمانان است و خداوند به وسيله او در ميان دو گروه از مسلمانان صلح بر قرار خواهد ساخت ". (2) اهداف امام (عليه السلام) بزرگان و زمامداران جهان هنگامى، كه اوضاع و شرايط را بر خلاف اهداف و نظريات خود مى يابند، همواره سعى مى كنند در موارد دو راهى، جانبى را بگيرند كه زيان كمترى در بر داشته باشد، و اين يك اصل اساسى در محاسبات سياسى و ادارهء امور است.
امام مجتبى (عليه السلام) نيز بر اساس همين شيوه ء عقلى مى كوشيد هدفهاى عالى خود را تا
آنجا كه مقدور است به طور نسبى، تأمين نمايد از اين رو هنگامى كه ناگزير شد با معاويه كنار آيد، طبق ماده اول با اين شرايط حكومت را به وى واگذار كرد كه در اداره ء امور جامعه اسلامى بر اساس قوانين قرآن و طبق روش پيامبر (صلى الله عليه وآله) رفتار نمايد بديهى است نظر امام تنها رسيدن به قدرت و حكومت نبود، بلكه هدف اصلى صيانت و نگهدارى تعاليم اسلام در اجتماع، و رهبرى جامعه بر اساس اين تعاليم بود و اگر اين روش به وسيله معاويه اجرا مى شد، باز تا حدودى هدف اصلى تأمين شده بود.
به علاوه طبق ماده دوم، پس از مرگ معاويه، حسن بن على (عليه السلام) مى توانست آزادانه رهبرى جامعه اسلامى را به عهده بگيرد. و با توجه به اينكه معاويه در حدود سى سال از آن حضرت بزرگتر بود. (1) و در آن زمان دوران پيرى را مى گذراند و طبق شرايط عادى اميد فراوان مى رفت عمر وى چندان طول نكشد، روشن مى شود كه اين شرط با محاسبات عادى تا چه حد به نفع امام و مسلمانان بود.
بقيه مواد پيمان نيز، هر كدام حائز اهميت بود زيرا در شرايطى كه امير مؤمنان (عليه السلام) در مراسم نماز جمعه در حال نماز با كمال بىپروايى مورد سب و شتم قرار مى گرفت و اين كار به صورت يك بدعت ريشه دارى در آمده بود و شيعيان و دوست داران آن حضرت و افراد خاندان پيامبر (صلى الله عليه وآله) همه جا مورد تعقيب و در معرض تهديد و شكنجه بودند ارزش چنين تعهدى غير قابل انكار بود.
مورخان مزدور آنچه از مجموع مفاد پيام صلح و ساير قراين بر مى آيد اين است كه امام حسن فقط قدرت و رهبرى سياسى را به معاويه تسليم كرد، نه خلافت و پيشوايى دينى را كه خاص آن حضرت بود.
ولى متأسفانه مورخان مغرض در طى تاريخ، كوشيده اند متن اين پيمان تاريخ را
تحريف نموده از بار تعهدات معاويه كاسته و جريان را به نفع وى تمام كنند از آن جمله " ابن قتيبه دينورى " در مورد ماده اول مىنويسد:
" امام مجتبى (عليه السلام) به عنوان امامت با معاويه بيعت كرد و اين سمت را به وى تسليم نمود (1) در صورتى كه همه مى دانند امامت و خلافت منصب قابل انتقالى به شمار نمى رود و هيچ كس روى مبنى و منطق شيعه، به واسطه تسلط و قدرت به منصب الهى، به خلافت نمى رسد.
آنچه در اغلب تواريخ آمده جمله " تسليم الأمر " (2) (واگذارى حكومت) و يا " تسليم ولاية المسلمين " (3) (واگذارى زمامدارى مسلمانان) مى باشد.
علاوه بر اين، شواهد فراوانى نشان مى دهد كه نه خود معاويه چنين ادعايى داشت و نه مردم از وى مى پذيرفتند، معاويه خود مى گفت: " رضينا بها ملكا " (ما اين حكومت را پذيرفتيم) (4) مردم نيز از اين كه وى را أمير المؤمنين خطاب كنند، إبا داشتند. (5) مؤيد ديگر اين معنى اين است كه طبق تصريح بعضى از منابع تاريخى، امام مجتبى (عليه السلام) در متن پيام صلح قيد كرد كه معاويه را (أمير المؤمنين) خطاب نكند و نزد وى اداى شهادت ننمايد ". (6) برخى ديگر از مورخان موضوع انتقال مجدد خلافت به حضرت مجتبى (عليه السلام) (بعد از
مرگ معاويه) را بدين صورت در آورده اند كه: " معاويه حق ندارد كسى را به جانشينى خود انتخاب كند " يا " بعد از معاويه، انتخاب بعدى با شوراى مسلمانان خواهد بود ". (1) بديهى است نظر آنان از تحريف، خدمت به دستگاه حكومت بنى اميه و تضييع حق امام مجتبى (عليه السلام) براى تصدى خلافت بوده است ولى خوشبختانه مدارك تاريخى اين مسأله به قدرى زياد است كه چنين روايتى را از درجه ى اعتبار ساقط مى كند. (2) نظير اين مسأله، تحريف قسمتى از ماده پنجم مى باشد بدين معنى كه بعضيها اين ماده را به اين صورت نوشته اند كه: معاويه تعهد كرد فقط در حضور حسن بن على (عليه السلام) از سب اميرمؤمنان خوددارى شود. (3) بىپايگى اين سخن از آنجا آشكار است كه معاويه امضاى سفيدى به دست امام حسن (عليه السلام) داد، تا هر چه آن حضرت بنويسد، وى آن را متعهد شود، با وجود چنين امتيازى آيا معنى دارد امام حسن (عليه السلام) بخواهد در حضور او چنين جسارتى ولى در غياب او ناسزا گفتن به پدر ارجمندش، در همه جاى مملكت مجاز بوده باشد!
نقض پيمان صلح معاويه كه در سايه موفقيت عملى خلفاى گذشته و تمهيدات ماهرانه ى خود، در صحنه حكومت و زمامدارى جامعه اسلامى ظاهر شد، و در برابر امير مؤمنان (عليه السلام) وحسن بن على (عليه السلام) قرار گرفت، به هيچ منطق و عقيده و ارزشى جز حكومت و قدرت، پاى بند نبود، او همه چيز را فداى تحكيم پايه‌هاى حكومت و زمامدارى خود مى كرد و در اين راه از هيچ چيز، به معنى وسيع كلمه، فروگذار نمى نمود او به اين منظور، پولهاى هنگفت به اين و آن مى بخشيد، دلباختگان مقام و رياست را با واگذارى مناصب دولتى مى نواخت،
براى نابودى مخالفان، توطئه‌ها مىچيد، آزادى خواهان را تهديد مى كرد، شخصيتهاى بزرگ را كه وجود آنها را خطرى براى حكومت خود تلقى مى كرد، با ناجوانمردانه ترين شيوه سر به نيست مى نمود، پاك ترين و شريف‌ترين رجال كشور را روانه ى زندان مى ساخت و مردان حق‌گو را بر سر دار مى فرستاد و خلاصه، آنچه براى پيشرفت مقاصد خود مفيد تشخيص مى داد، اجرا مى كرد و آنچه براى او هرگز مطرح نبود دين و اخلاق و اصول و ارزشهاى انسانيت بود.
و از طرف ديگر به قدر امكان اين برنامه ها را در خفا انجام مى داد و چهره مقبول و حق به جانبى، به خود مى گرفت و در اين راه با خريدن محدثان مزدور - محدثانى كه در برابر منافع مادى خود را به معاويه مى فروختند - افكار عمومى را فريب داده، حقايق را وارونه نشان مى داد.
ولى جاى تعجب است كه در برخى از مورخان و نويسندگانى كه به عنوان تحقيق و بررسى در تاريخ اسلام، كتاب نوشته اند، با چنين كارنامه سياه و اين همه جنايات، از معاويه دفاع كرده اند!
اگر مورخان زمان معاويه و جيره‌خواران دربار بنى اميه اين كار را مى كردند - چنان كه كردند - خيلى جاى تعجب نبود زيرا لازمه ى نوكرى و جيره‌خوارى همين است و بس.
لكن متأسفانه نويسندگانى چنين حق كشى كرده و مى كنند كه در عصر حاضر و در دوران آزادى فكر و عقيده و فرو ريختن ديوارهاى تعصب، زندگى مى كنند.
اجتماع در كوفه پس از انعقاد پيمان صلح، طرفين همراه قواى خود وارد كوفه شدند و در مسجد بزرگ اين شهر گرد آمدند. مردم انتظار داشتند مواد پيمان، طى سخنرانى‌هايى از ناحيه رهبران دو طرف، در حضور مردم، تأييد شود تا جاى هيچ گونه شك و ترديدى، در اجراى آن باقى نماند.
اين انتظار بى جا نبود، ايراد سخنرانى جزو برنامه صلح بود، لذا معاويه برفراز منبر
نشست و خطبه‌اى خواند وطى آن چنين گفت:
" من به خاطر اين امر با شما نجنگيدم كه نماز و حج به جا آورده و زكات بپردازيد چون مى دانم كه اينها را انجام مى دهيد، بلكه براى اين با شما جنگيدم كه شما را مطيع خود ساخته و بر شما حكومت كنم! " آنگاه گفت: آگاه باشيد كه هر شرط و پيمانى كه با حسن بن على (عليه السلام) بسته ام، زير پاهاى من است و هيچ گونه ارزشى ندارد ". (1) بدين ترتيب، معاويه تمام تعهدات خود را زير پا گذاشت و پيمان صلح را آشكارا نقض نمود.
جنايت معاويه معاويه به دنبال اعلام اين سياست، نه تنها تعديلى در روش خود، به عمل نياورد، بلكه بيش از پيش بر شدت عمل و جنايت خود افزود.
او بدعت اهانت به ساحت مقدس اميرمؤمنان (عليه السلام) را بيش از گذشته رواج داد، عرصه زندگى را بر شيعيان و ياران بزرگ و وفادار على (عليه السلام) فوق العاده تنگ ساخت، شخصيت بزرگى همچون " حجر بن عدى " وعده اى ديگر از رجال بزرگ اسلام به قتل رسانيد و بقيه شيعيان زندانى يا متوارى شدند و دور از خانه و كاشانه خود در محيط فشار و خفقان به سر مى بردند.
معاويه تنها ماده مربوط به حفظ امام على (عليه السلام) و پيروان آن حضرت را، نقض نكرد، بلكه در مورد خراج " دارابگرد " نيز طبق پيمان رفتار ننمود.
طبرى در اين باره مىنويسد: " اهل بصره خراج دارابگرد را ندادند و گفتند مال ما است ". (2) ابن اثير مىنويسد: " اهل بصره از دادن خراج دارابگرد امتناع ورزيدند و اين كار را
به دستور معاويه انجام دادند! " جنبش از نو آغاز مى شود حوادث وحشتناك، مردم عراق را سخت تكان داد و آنها را از رخوت و سستى به در آورد، و اين همان چيزى بود كه امام حسن (عليه السلام) آن را پيش بينى مى كرد!
درست است كه بر اساس پيمان صلح، مبارزه مسلحانه با حكومت معاويه متوقف شد، لكن اين امر به آن معنى نبود كه امام حسن (عليه السلام) دست از هرگونه فعاليت كشيده نسبت به اوضاع جارى، بى تفاوت بماند، بلكه از آنجا كه اين صلح بر اثر عدم آمادگى مردم جهت فداكارى و جهاد، و وضع خاص سياست خارجى اسلام، بر آن حضرت تحميل شد، حضرت پس از انعقاد پيمان مى كوشيد مردم را متوجه عواقب وخيم و مرگبار سستى‌ها و راحت طلبيهايشان كرده، آنها را با ماهيت پليد حكومت بنى اميه بيش از پيش آشنا سازد.
علاوه بر اين، معاويه برنامه ضد انسانى دامنه دارى را كه بايد اسم آن را برنامه تهديد و گرسنگى و تنگنايى گذاشت، بر ضد عراقيان (شيعيان) به مورد اجرا گذاشت كه آنها را از هستى ساقط كرد.
معاويه از يك طرف مردم عراق را در معرض همه گونه فشار و تهديد قرار داد و از طرف ديگر حقوق و مزاياى آنها را قطع كرد.
ابن ابى الحديد دانشمند معروف جهان تسنن مىنويسد:
" شيعيان در هر جا كه بودند به قتل رسيدند. بنى اميه دستها و پاهاى اشخاص را به احتمال اينكه از شيعيان هستند، مى بريدند. هر كس كه معروف به دوستدارى و دلبستگى به خاندان پيامبر (صلى الله عليه وآله) بود، زندانى مى شد، يا مالش به غارت مى رفت، يا خانه اش را ويران مى كردند ".
شدت فشار وتضييقات نسبت به شيعيان به حدى رسيد كه اتهام به دوستى على از اتهام به كفر و بدبينى بدتر شمرده مى شد و عواقب سخت‌ترى به دنبال داشت!!
در اجراى اين سياست خشونت آميز، معاويه، وضع اهل كوفه از همه بدتر بود زيرا كوفه مركز تجمع شيعيان امير مؤمنان (عليه السلام) بود.
معاويه زياد بن سميه را حاكم كوفه قرار داد و بعدها فرمانروايى بصره را نيز به وى محول نمود، زياد كه روزى در صف ياران على (عليه السلام) بود، همه آنان را به خوبى مى شناخت، شيعيان را مورد تعقيب قرار داد و در هر گوشه و كنارى كه مخفى شده بودند، پيدا كرد، كشت، تهديد كرد، دستها و پاهاى آنها را قطع كرد، نابينا ساخت، و از شاخهء درختان خرما به دار آويخت، متوارى ساخت و از عراق پراكنده نمود به طورى كه احدى از شخصيتهاى معروف شيعه در عراق باقى نماند.
چنان كه اشاره شد مردم عراق و مخصوصا كوفه از اين نظر، بيش از ديگران زير فشار قرار گرفته بودند به طورى كه به خانه دوستان و افراد مورد وثوق و اطمينان خود، رفت و آمد مى كردند و اسرار خود را با آنها در ميان مى گذاشتند ولى چون از خدمتكار صاحب خانه مى ترسيدند مادامى كه از آنها سوگندهاى مؤكد نمى گرفتند كه آنها را لو ندهند، گفتگو را آغاز نمى كردند.
معاويه طى بخشنامه اى به فرمانداران خود در سراسر كشور نوشت كه شهادت هيچ يك از شيعيان و خاندان على (عليه السلام) را نپذيرند.
وى طى بخشنامه ديگرى چنين نوشت: " اگر دو نفر شهادت دادند كه شخصى از دوستداران على (عليه السلام) و خاندان او است، اسمش را از دفتر بيت المال حذف كنيد و حقوق و مقررى او را قطع نماييد ". (1) زياد كه شش ماه در كوفه و شش ماه در بصره حكومت مى كرد، " سمرة بن جندب " را به جاى خود در بصره گذاشت تا در غياب وى امور شهر را اداره كند، سمره در اين مدت هشتاد هزار نفر را به قتل رسانيد، زياد به وى گفت: نمى ترسى كه در ميان آنان، يك نفر بى گناه كشته باشى! گفت: اگر دو برابر آنها را نيز مى كشتم هرگز از چنين
چيزى نمى ترسيدم!!
ابو سوار عدوى مى گويد:
" سمره در يك صبحگاه چهل و هفت نفر از بستگان مرا كشت كه همه حافظ قرآن بودند ". (1) بيدار باش حوادث اين حوادث وحشتناك، مردم عراق را سخت تكان داد و آنان را از رخوت و سستى به در آورد و ماهيت اصلى حكومت اموى را تا حدى نشان داد.
در همان حال كه رؤساى قبايل، از آثار و منافع پيمان صلح امام حسن (عليه السلام) بهره‌مند مىشدند، مردم عادى عراق، كم كم به ماهيت اصلى حكومت بيدادگر و خودكامه‌ى معاويه كه به پاى خود به سوى آن رفته، و به دست خود، آن را تثبيت نموده بودند، پى مى بردند.
مردم عراق وضع خود را در زمان حكومت حضرت على (عليه السلام) به ياد آورده، حسرت مى خوردند و از كوتاهى‌هايى كه در پشتيبانى از على (عليه السلام) مرتكب شده بودند، و نيز از صلحى كه با اهل شام برقرار نموده بودند، انگشت ندامت به دندان مى گزيدند، و هر وقت به هم مى رسيدند، يكديگر را به خاطر گذشته ها، سرزنش نموده درباره اينكه در آينده چه مى توانند بكنند، به فكر و انديشه فرو مى رفتند به طورى كه بيش از چند سال نگذشت كه پى در پى هيئت‌هاى نمايندگى از طرف عراقيان به محضر امام حسين (عليه السلام) شرفياب شده از آن حضرت مى خواست بر ضد معاويه قيام كند. (2) بنابراين دوران صلح امام حسن (عليه السلام) دوران آمادگى و تمرين براى جنگ به شمار مى رفت تا روزى موعود - روزى كه جامعه ى اسلامى آمادگى و يارى انقلاب را داشته باشد - فرا رسد.
روزى كه امام حسن (عليه السلام) صلح كرد هنوز اجتماع به آن پايه از درك و استعداد نرسيده بود كه هدف امام را تأمين كند. آن روز هنوز جامعه اسلامى اسير زنجيرهاى آمال و آرزوها بود، آمال و آرزوهايى كه روح شكست در آنها تزريق شده بود.
از اين رو هدفى كه امام حسن (عليه السلام) تعقيب مى كرد، اين بود كه افكار عمومى را براى قيام بر ضد حكومت اموى آماده كند و به مردم فرصت دهد تا خود بينديشند و به حقايق اوضاع و اساس حكومت اموى پى ببرند و مخصوصا با اشارتهايى كه حضرت مجتبى (عليه السلام) به ستمگريها و جنايات حكومت اموى وزير پا گذاشتن احكام، مى فرمود، افكار مردم را كاملا بيدار مى كرد.
كم كم اين آمادگى قوت گرفت به طورى كه شخصيتهاى بزرگ عراق متوجه حسين بن على (عليه السلام) شده از او مى خواستند، قيام كند. (1) هر يك از جنايتهاى معاويه بلافاصله در مدينه طنين مى افكند و محور بحث و گفتگو به شمار مى رفت كه حسين بن على (عليه السلام) با شركت بزرگان شيعه در عراق و حجاز و مناطق ديگر اسلامى تشكيل مى داد، براى نمونه هنگامى كه معاويه حجر بن عدى و همراهان او را كشت عده اى از بزرگان كوفه نزد حسين (عليه السلام) آمده، جريان را به حضرت خبر دادند و امام (عليه السلام) موجى از نفرت در همه قشرهاى با ايمان برانگيخت.
اين مطالب نشان مى دهد كه در آن هنگام جنبش منظمى بر ضد حكومت اموى شكل مى گرفت كه مبلغين و عوامل موثر آن همان پيروان اندك و صميمى امام حسن (عليه السلام) بودند كه امام از كشته شدن آنها دريغ ورزيد و با معاويه صلح كرد. هدف اين گروه اين بود كه از رهگذر جناياتى كه در سراسر دوران حكومت معاويه موج مى زد، روح انقلاب را در دلهاى مردم برانگيزد تا روز موعود فرا رسيد! (2) = + * * * + =
پاسخ شبهه دوم: " تعدد همسران آن حضرت " مسأله تعدد زوجات و كثرت طلاق ها، را بيشتر در كتبى كه در دوران بنى عباس تأليف يافته و مى توان جستجو نمود و متأسفانه بعضى از نويسندگان دوست هم بدون توجه به ريشه و عواقب آن، به نقل آن پرداخته اند، حتى بعضى از خوش باوران كثرت ازدواج را به حساب منقبت امام (عليه السلام) آورده اند كه چون امام (عليه السلام)، مورد توجه همگان بود و مردم به گونه اى مى خواستند، وصلتى با رسول خدا (صلى الله عليه وآله) و اهلبيت (عليه السلام) داشته باشند دوست داشتند (ولو در مدتى كوتاه) افتخار تقرب سببى را از طريق امام حسن (عليه السلام) با پيامبر خدا (صلى الله عليه وآله) داشته باشند. اينان راز كثرت ازدواج ها و طلاق ها را در همين مسأله خلاصه مى كنند، غافل از آنكه اصل مسأله ساخته و پرداختهء مخالفان كينه توز آن حضرت مى باشد.
وآنگهى: كثرت ازدواج ها و طلاق ها، به گونه ى مبهم مطرح شده است و اسامى زنان امام (عليه السلام) را ذكر نكرده اند، اگر مسأله واقعيت داشت چرا اين گونه به ابهام برگذار كرده اند؟!
اگر واقعا مسأله، حقيقت داشت اسامى زنان، حتى مطلقات را مى توانستند ذكر كنند و مهمتر آنكه: تعداد فرزندان آن حضرت را غالبا در حدود پانزده تن اعم از پسر و دختر نگاشته اند و اين تعداد در آن ايام يك رقم معمولى و مقبولى بود و در صورتى كه صحت ادعاى كثرت ازدواج و طلاق، اگر مورد ترديد نبود بدون ترديد فرزندانش، بايد بيش از تعدادى باشند كه مورخان نوشته اند. (1) ولى بايد ديد آيا به راستى امام مجتبى (عليه السلام) داراى همسران متعددى بود يا اين موضوع هم همانند بسيارى از موضوعات تاريخى، به مرور ايام، بوسيله دوستان نادان و يا دشمنان آگاه و مغرض، شاخ و برگ پيدا كرده و به صورت مبالغه آميزى در آمده است؟
بعيد به نظر نمى رسد كه مسأله ازدواجهاى فراوان امام حسن (عليه السلام) از دسيسه‌هاى بنى اميه و محصول دسيسه‌هاى آنان بوده باشد و در واقع مى توان گفت كه اين موضوع نيز
يكى از توطئه‌هاى دامنه دارى است كه دودمان ننگين بنى اميه، بر ضد خاندان پيامبر (صلى الله عليه وآله) چيده بودند و با جعل و نشر اخبار دروغ مربوط به اين قسمت خواسته اند افكار عمومى مسلمانان را نسبت به فرزند رشيد على (عليه السلام) بدبين و مشوش سازند [نعوذ بالله]. او را اهل بزم و عيش و نوش معرفى نمايند نه مرد رزم و جهاد.
شواهدى براى اين موضوع وجود دارد كه در ذيل به برخى از آنها اشاره مى شود.
پيشواى دوم در پاك ترين و برجسته‌ترين خاندان چشم به جهان گشود و تحت تربيت و پرورش پدر و مادر عاليقدرى پرورش يافت و شخصيتى برجسته و صفاتى ممتازى را كسب نمود. او يك مرد الهى بود كه از تمام امكانات خود، نه براى بهره بردارى بيشتر از لذات زندگى، بلكه در راه خدا و خشنودى پروردگار، و رسيدگى به وضع بيچارگان استفاده مى كرد.
او اوقات خود را صرف عبادت و اطاعت خدا مى نمود همانطور كه گذشت 25 بار با پاى پياده به زيارت بيت الله الحرام رهسپار و با وجود آنكه مركب سوارى در اختيار داشت ولى پياده و گاه پا برهنه راهپيمائى مى كرد تا در پيشگاه پرودگار خود، بيشترين اجر و پاداش را داشته باشد. (1) در عصر او هيچ كس از لحاظ كثرت عبادت و نيايش و توجه به خدا، به پايه ى او نمى رسيد، هرگاه نام خدا را مى بردند او به ياد روز رستاخيز و عوالم پس از مرگ مى افتاد، دگرگونى خاصى به او دست مى داد، هنگام ساختن وضو و موقع نيايش، حالت روحى و جذبه ى معنوى عميقى پيدا مى كرد كه فقط در مردان الهى، مى توان نظاره نمود و چون به قصد راز و نياز با خدا، به در مسجد مى رسيد، با سوز و گداز خاصى زبان به مناجات و اعتذار به پيشگاه خدا باز مىگشود، او هرگز خدا را فراموش نمى كرد. (2) با توجه به اين حقايق مسلم تاريخى، قابل قبول نيست كه شخصى كه داراى چنين
اخلاق و رفتار، و چنين روحيه سراسر عبادت و كوشش در راه خدا - آنچنان كه بعضى از مورخان مبالغه جو نوشته اند - علاقه و توجه خارج از حد متعارف به مسأله ازدواج و زناشوئى از خود نشان دهد. جالب توجه است منشاء اين منقولات، همان تاريخ‌نگاران دربار اموى مى باشند....
كسانى كه چنين اخبارى را نقل كرده اند در اصل سه يا چهار نفر بيشتر نبوده‌اند و بقيهء ناقلين در كتب وآثار خود، به گفته‌هاى آنان استناد جسته اند و اين شايعه را دامن زده اند.
اما آن چهار نفر عبارتند از: " يحيى بن العلاء، ابوالحسن مدائنى، شبلنجى (صاحب نور الأبصار) وابوطالب مكى ". اينك به معرفى و گزارشات آنان مى پردازيم:
1. يحيى بن العلاء: در كافى از يحيى بن العلاء دربارهء كثرت ازدواج و طلاق امام حسن (عليه السلام) روايتى شده است كه آن جناب پنجاه زن را طلاق داد و حضرت امير (عليه السلام) در منبر كوفه فرمود اى مردم! به حسن زن ندهيد زيرا كه او مطلاق (كثير الطلاق) است!
بايد دانست كه يحيى بن العلاء قاضى منصور دوانيقى بوده و خود منصور هم درباره ء جعل چنين رواياتى با او همدست بوده است زيرا سادات حسنى (عبد الله بن حسن مثنى و پسران او ابراهيم و محمد) كه در زمان خلافت منصور عليه او خروج كرده بودند موقعيت منصور را متزلزل نموده و او براى اين كه سادات حسنى را در نظر مردم منفور جلوه دهد، به جعل چنين اباطيل واكاذيبى دست مى زد و امام حسن مجتبى (عليه السلام) را كه نياى آنان بود مورد تهمت و افتراء قرار مى داده است تا اصل و ريشه را از بيخ و بن درآورده باشد. چنان كه به نوشتهء مسعودى مورخ مشهور هنگامى كه منصور عبد الله بن حسن را دستگير كرد خطبه اى خواند و حضرت امير و اولادش را مورد لعن و نفرين قرار داد و نسبت به امام حسن (عليه السلام) هم مطالبى ناروا گفت و اضافه كرد كه: " وأقبل على النساء يتزوج اليوم واحدة، ويطلق اخرى، فلم يزل لذلك حتى مات فراشه ". (1) " و به زنان رو آورد و هر روز يكى را تزويج مى كرد و ديگرى را طلاق مى داد و هميشه بر
اين كار ادامه مى داد تا در گذشت " علاوه بر اين منبع گويا علماى رجال يحيى را راستگو ندانسته اند و به نوشتهء " عسقلانى " در تهذيب التهذيب (ج 11، ص 261) " احمد بن حنبل " يحيى را كذاب وجعال دانسته است.
همچنين " نسائى " مىنويسد، كه به روايات يحيى نمى شود عمل كرد.
" ذهبى " در ميزان الاعتدال (به شماره ء 526) يحيى بن العلاء را مردود دانسته است و اردبيلى صاحب جامع الرواة در ص 164 مىنويسد:
" يحيى قاضى منصور دوانيقى در رى بوده و روشن است كه قاضى منصور افكار پليد منصور را نشر خواهد داد ". (1) 2. ابوالحسن مدائنى: ابن ابى الحديد در جلد چهارم شرح نهج البلاغه از وى نقل كرده است كه حسن بن على تعداد كثيرى زن را به حبالهء نكاح خويش درآورده بود و سپس آنان را طلاق داد!
به طورى كه نوشته اند مدائنى مبلغ رسمى بنى اميه بوده و اشعارى هم در مدح معاويه بن ابى سفيان سروده است. (2) و كسى كه معاويه و خاندان اموى را مدح كند به يقين درباره ء امام حسن (عليه السلام) از گفتن و نوشتن چنين تهمتى، باكى نخواهد داشت. و اصولا سرمايه زندگى اش تقبيح و تكذيب رقيبان خواهد بود.
" مسلم " كه از علما ومحدثين بزرگ اهل سنت است در صحيح خود از اين كه حديثى از مدائنى نقل كند امتناع ورزيده است و به طور كلى ارباب جرح و تعديل درباره ء او اختلاف كرده اند و اغلب او را تضعيف نموده و گفته اند در نقل قول، قابل اعتماد و وثوق نيست و روايت مسند، بسيار كم دارد. (3)
3. شبلنجى: هم روايت نود زن را در نور الأبصار آورده است!! و اين سخن را به طور مرسل يعنى بدون ذكر سند و مدركى نقل نموده است و معلوم نيست از كجا گرفته است؟
و پرواضح است كه چنين روايتى هرگز قابل اعتماد نخواهد بود.
4. ابوطالب مكى: او رقم بالاترى را در كتاب " قوة القلوب " خود نقل كرده وناقلين ديگر نيز مانند ابن شهر آشوب و غيره در نقل اين روايت، به او استناد جسته اند.
اما احاديثى كه وى در كتاب مزبور نقل كرده است عموما بى پايه و بى اساس مى باشند.
ابوطالب مكى با اينكه خود از اهل سنت مى باشد ولى مورد طعن دانشمندان و علماى علم رجال خود اهل سنت نيز قرار گرفته است.
" ابن كثير " در البدايه (ج 11، ص 319) و " ابن حجر " در لسان الميزان (ج 5، ص 300) و " ابن اثير " در لباب الانساب (ج 3، ص 174) و از شيعيان " محدث قمى " در الكنى و الالقاب در تضعيف وى، سخنانى گفته اند و گويا به علت خبط دماغ گاهگاهى سخنان هذيان و پريشان مى گفته چنان كه محدث قمى مىنويسد كه او گفت:
ليس على المخلوق، اضر من الخالق. (1) و كسى كه چنين جملهء كفرآميز را بگويد از آن چه توقعى بايد داشت؟ و به طورى كه گفته اند كتاب قوة القلوب را موقعى نوشته است كه دچار خبط دماغ بوده است. (2) پس تمامى رواياتى كه در مورد كثرت ازدواج و طلاق امام حسن (عليه السلام) وارد شده به چنين راويانى بر مى گردد كه متخصصين علم رجال آنان را مردود شمرده اند تازه اگر مورد اطمينان و موثق هم باشند اين روايات از روايات آحاد است و خبر واحد در موضوعات، حجت نبوده و از نظر علماء هم معتبر نمى باشد.
بعضى از نويسندگان هم بدون تحقيق از ماهيت امر به تصور اينكه اخبار و روايات
مزبور صحيح مى باشند در صدد توجيه آنها در آمده و به حساب خود مجوزى بر آن درست كرده اند كه به درد خودشان مى خورد.
توجيه خنده دار هم كه بعضى نموده اند اينست كه اغلب زنان امام آنهائى بوده اند كه شوهرانشان در جنگهاى جمل و صفين و نهروان كشته شده و خود بى سرپرست مانده بودند از اين جهت آن جناب آنان را به عقد خود درآورده بود تا عهده دار مخارج آنان باشد!
اين سخن هم به هيچ وجه حقيقت نداشته و امام حسن (عليه السلام) براى تأمين هزينهء زندگى چنين خانواده هائى سهميه اى از بيت المال كوفه منظور كرده بود و در ماده ء چهارم قراداد صلح هم ديديم كه با معاويه شرط نموده بود كه موجودى بيت المال كوفه و خراج ساليانهء شهر داراب را براى صرف مخارج زندگى خانواده‌هاى شهيدان در اختيار او بگذارد.
اگر اين نويسندگان تحقيق عميقى در كيفيت و ماهيت اين روايات به عمل مى آوردند براى آنان معلوم مى شد كه اخبار مزبور عموما ساختگى است و از ناحيهء مخالفين و دشمنان جعل شده است و در اين صورت احتياجى نبود كه به چنين توجيهات مهمل و بى معنى دست بزنند.
اما دلايل وقرائن " عقلى " در رد و جعلى بودن اين روايات:
1. از نقطهء نظر شرع طلاق زن بدون دليل و عذر موجه مجوزى نداشته و فقط در موارد استثنائى كه باصطلاح عاميانه كارد به استخوان رسد و در اثر اختلاف عقيده و عدم تفاهم و هماهنگى ادامهء زندگى حقيقا براى طرفين سخت و غير قابل تحمل باشد آن هم با شرايط مخصوص اجازه ء طلاق داده شده است و پيغمبر اكرم (صلى الله عليه وآله) درباره ء مرد و زنى كه فقط براى هوسرانى واشباع غريزه ء جنسى با هم ازدواج كرده و بعد از هم جدا شوند فرمايد: " ان الله لايحب الذواقين والذواقات ". (1) " خداوند مردانى را كه مكرر زن بگيرند و زنانى را كه مكرر شوهر مى كنند، دوست نمى دارد ".
پاسخ قطعى زهد و پارسائى امام حسن (عليه السلام) به قدرى بود كه براى او مجال چنين خوشگذرانى ها را ولو از راه مشروع، باقى نگذاشته بود و همانگونه كه مطلع هستيد ابن بابويه كتابى به نام زهدالحسن دربارهء زهد و پارسائى آن بزرگوار نوشته است.
وقتى زهد و تقوى و پارسائى در آدمى شدت يابد خود به خود نيروى شهوانى و جنسى كاهش يافته و ممكن است به كلى از بين برود و امام حسن (عليه السلام) كه در چنين صفات ملكوتى سرآمد تمام مردم بود مسلما خود را در اخيتار غريزه ء شهوانى و تمايلات نفسانى نمى گذاشت تا زنان متعددى گرفته و سپس طلاق دهد و اصولا اين گونه زندگى‌هاى آلوده به هوى و هوس، با برنامهء آسمانى و مأموريت الهى امام، هرگز قابل انطباق نمى باشد.
2. يكى از همسران امام حسن (عليه السلام) جعده دختر اشعث بن قيس بود كه امام را به وسيلهء سمى كه معاويه فرستاده بود مسموم ساخت.
براى اهل تحقيق روشن است كه جعده اگر از اول به امام علاقه‌مند بود نمى توانست يك مرتبه تغيير روش دهد و او را مسموم سازد پس به طور قطع رفتارش نسبت به امام از ابتداء خوب نبوده است و به همين جهت معاويه هم از بين زنان امام، او را براى انجام اين كار انتخاب كرده بود و حتى اين مطلب از پيش، براى خود امام حسن (عليه السلام) روشن بوده است.
قطب الدين راوندى از حضرت صادق (عليه السلام) روايت مى كند كه امام حسن (عليه السلام) با خانواده ء خود گفتگو مى كرد و مى فرمود كه من هم مانند جدم رسول خدا (صلى الله عليه وآله) به وسيلهء زهر مسموم خواهم شد پرسيدند چه كسى چنين كارى خواهد نمود؟ فرمود: جعده!
گفتند او را از خانه ى بيرون كن و از خود دور گردان فرمود: چگونه بيرون كنم كه هنوز كارى انجام نگرفته است و اگر او را بيرون كنم قتل من جز به دست او نيست و اين خود عذرى براى او مى باشد كه گويد شوهرم مرا بدون جهت، از خانه بيرون كرده است. (1) = + * * * + =
اكنون جاى اين سؤال است كه امام (عليه السلام) جعده را كه موجب قتل او بوده و از اول هم حتما بدرفتارى مى كرده حاضر به طلاقش نشده پس چگونه چنين وجود مهربان و رئوف ممكن است زنهاى ديگرى را عقد كند و رها سازد؟
3. كرامت نفس و بزرگوارى امام حسن (عليه السلام) هرگز اجازه نمى داد كه زنى را كه با او زندگى كرده بى جهت رها كند و بى سرپرست گذارد، او خود متكفل تأمين هزينهء زندگى درماندگان و يتيمان بى سرپرست بود در اين صورت چگونه خودش كس ديگرى را بىسرپرست رها سازد، و با اينكه حضرتش چنين عملى را نوعى ناجوانمردى مىشمرد چنان كه وقتى از دنائت ولوم پرسيدند چنين فرمود:
خوشگذرانى و در فكر و انديشهء خود بودن و بى اعتنائى به همسر و سر خود رها كردن او، و عدم حمايت از وى مى باشد.
4. دشمن سرسخت امام حسن مجتبى (عليه السلام) معاويه بود كه از هيچگونه عمل جنايت آميز براى درهم كوبيدن قدرت او كوتاهى نمى كرد و حتى جلسات مناظره تشكيل مىداد و به وسيلهء طرفداران ونديمانش با امام (عليه السلام) به گفتگو مى پرداخت و تهمت‌ها و افتراهائى به ساحت مقدس او و پدرش وارد مى ساخت اگر حضرتش زنهاى متعددى مى گرفت و طلاق مى داد اين موضوع را كه براى او نقطهء ضعفى شمرده اند معاويه بيش از هر رقيب ديگرى، مورد هجو و وهن او قرار مى داد و در جلسات مناظره، براى خفت وى مطرح مى نمود اما تاكنون در هيچ مكتوبى ديده نشده و از هيچ مورخى شنيده نشده است كه معاويه چنين نسبتى را به امام (عليه السلام) داده باشد و همين نكته مؤيد نظر ماست كه موضوع كثرت ازدواج و طلاق آن جناب از اصل، حقيقت نداشته و روايات وارده در اين مدت صد در صد ساختگى و جعلى است و جاعلين آنها، مدتها پس از رحلت امام حسن (عليه السلام) به مقتضاى مصالح اجتماعى و سياسى حاكمان وقت به جعل چنين روايات بى اساس پرداخته اند و اگر نه در زمان حيات امام (عليه السلام) صحبت از چنين خرافات و اكاذيبى مطرح نبود چون همانگونه كه گذشت اگر چنين شايعاتى وجود داشت، معاويه از همه
كس سزاواتر بود كه آن را دست آويز و بهانهء خود قرار دهد و روى آنها مانور تبليغى انجام دهد.
فرزندان امام از شواهد زنده ء ديگر اين موضوع تعداد فرزندان آن حضرت است چه اگر آن حضرت همسران متعددى اختيار كرده بود لازمه اش اين بود كه فرزندان متعدد و فراوانى هم داشته باشد در صورتى كه چنين نيست.
بالاترين رقم را در مورد فرزندان امام مجتبى (عليه السلام) ابن جوزى نوشته است كه 23 نفر مى باشد. (1) يعقوبى فرزندان آن حضرت را 8 نفر (2).
ابن شهر آشوب 13 پسر و يك دختر (3).
ابن خشاب 11 پسر و يك دختر (4).
طبرسى 16 پسر و يك دختر (5).
و مكتوب معتبرترين همه ى آنها شيخ مفيد است كه در اين گونه مباحث بيش از ديگران دقت و تحقيق دارد، تعداد فرزندان آن حضرت را 8 پسر و 7 دختر دانسته است و جمعا 15 نفر مى داند (6) (و ما در پايان كتاب سخنان او را آورده ايم).
صاحب كتاب " العدد " كه بنا به نقل مرحوم علامه مجلسى همسران متعددى براى آن حضرت نوشته است در عين حال، فرزندان حضرت مجتبى (عليه السلام) را بيش از 15 نفر ننوشته است. (7) بدين ترتيب، طبق تصريح تاريخ دقيق، امام مجتبى (عليه السلام) حداكثر بيش از 15 فرزند نداشته است و اين نشان مى دهد كه موضوع تعدد زوجات آن حضرت، به آن صورت كه در
پاره اى از كتابها به چشم مى خورد كاملا بى اساس و بى اعتبار است.
آيا با توجه به اين تعداد از فرزندان، دروغ بودن نسبت چندين همسر به امام حسن مجتبى (عليه السلام) روشن به نظر نمى رسد؟ و آيا با توجه به اين سند تاريخى، نبايد گفت كه اين گونه اخبار دروغين، ساخته و پرداختهء عوامل بنى اميه است كه سابقه در جعل اخبار فراوان داشتند؟ و ما نبايد دانسته و يا ندانسته در مسير اين گونه اخبار مجعول قرار گرفته و يا بازگويى آنها به دشمنان خاندان پيامبر (صلى الله عليه وآله) كمك كنيم.
بخش پنجم ` رهنمودها و ارشادات معنوى امام (عليه السلام)
بخش پنجم / رهنمودها و ارشادات معنوى امام (ع)...
رهنمودهاى امام مجتبى (عليه السلام) ابن صباغ مالكى در كتاب معروف خود (الفصول المهمه) يادآور مى شود كه برخى از رهنمودهاى امام مجتبى (عليه السلام) عبارتند از:
1. لا ادب لمن لا عقل له، - ولا مروة لمن لا همة له، - ولا حياء لمن لا دين له، و رأس العقل معاشرة الناس بالجميل - وبالعقل تدرك الدارين جميعا، و من حرم العقل حرمهما جميعا.
فردى كه ادب ندارد در واقع عقل ندارد فردى كه همت ندارد در حقيقت مروت ندارد، فردى كه حيا ندارد در حقيقت دين ندارد، بالاترين عقل، معاشرت صحيح با مردم است زندگى هر دو جهان با عقل به دست مى آيد فردى كه عقل را از دست داده است از هر دو زندگى دنيا و آخرت محروم است.
2. سئل عن الصمت فقال: هو ستر للغى، وزين للعرض، وفاعله في راحة وجليسه في أمن.
از فوايد سكوت پرسش نمودند: در پاسخ فرمودند سكوت پوشاننده ء لغزش، زينت عرض و ناموس، عامل راحتى انجام دهنده، باعث آسايش هم نشين مى باشد.
3. وقال (عليه السلام) هلاك المرء في ثلاث: الكبر والحرص والحسد. فالكبر هلاك الدين و به لعن ابليس والحرص عدو النفس و به اخرج آدم من الجنة والحسد رائد السوء ومنه قتل قابيل هابيل.
فرمود: هلاكت فرد در سه چيز است: تكبر، حرص و جسد. تكبر عامل هلاكت دين و زوال آن در اثر آن ابليس مورد لعن قرار گرفت، طمع و حرس دشمن شخص است بوسيله آن آدم از بهشت بيرون شد حسد رهبر سوء مى باشد به علت آن قابيل برادرش هابيل
را كشت. (1) 4. وقال (عليه السلام) لا تأتى رجلا الا ان ترجونوا له او تخاف يده او ترجو بركته او تصل رحما بينك وبينه.
مواعظ پدر رفت و آمد با فردى يا به علت در نظر داشت احسان يا خوف از زيان يا اميد بركت يا صله ى رحم بين زيارت كننده و زيارت شده مى باشد.
5. وقال (عليه السلام) دخلت على على بن ابيطالب وهو يجود بنفسه لما ضربه ابن ملجم فجزعت لذالك فقال بى لاتجزع قلت وكيف لا اجزع وانا اراك في هذه الحالة؟ فقال يا بنى! احفظ عنى خصالا اربعا اذا انت حفظتهن نلت بهن النجاة يا بنى لا غنى اكثر من العقل، ولا فقر مثل الجهل ولا وحشة اشد من العجب، ولاعيش الذ من حسن الخلق و اعلم ان مروة القناعة والرضا اكبر من مروة إلأعطأ وتمام الصنيعة خير من ابتدائها.
6. لما حضرت الحسن بن على بن ابيطالب الوفاة بكى، فقيل يابن رسول الله! تبكى و مكانك من رسول الله الذى أنت به، وقد قال رسول الله فيك ما قال، وقد حجبت عشرين حجة ماشيا وقد قاسمت ربك مالك ثلاث مرات حتى النعل والتفل قال انما ابكى لخصلتين: لهول المطلع وفراق الأحبة. (2) وارد محضر على (عليه السلام) شدم در حالى كه در وضعيت جان دادن بود آن دم كه ابن ملجم لعين او را مضروب ساخته بود اظهار بى تابى و ناراحتى نمودم فرمود: ناراحت مباش و اظهار بى تابى منما عرض كردم چگونه اظهار بى تابى نكنم در صورتى كه شما را در چنين حال مشاهده مى كنم؟ فرمود: پسرم! چهار نكته را از من به ياد داشته باش اگر آنها را داشته باشى همواره به نجات وفلاح مى رسى پسرم! ثروتى بالاتر از عقل نيست، فقرى بالاتر از جهل و نادانى وجود ندارد، وحشت و تنفرى بالاتر از عجب و خودستايى وجود ندارد.
زندگى و عيشى بالاتر از حسن خلق نيست بدان مروت خشنودى و قناعت بالاتر از مروت بخشيدن مى باشد، پايان رساندن كار بهتر از آغاز و ابتداى آن مى باشد.
6. وقال (عليه السلام): من بدأ بالكلام قبل السلام فلا تجيبوه.
كسى كه بدون سلام، سخن آغاز نمايد به او پاسخ ندهيد.
7. وقال (عليه السلام): حسن السؤال نصف العلم. (1) پرسش نيكو، نيمى از علم و دانش مى باشد. (2) 8. جنادة بن ابى اميه مى گويد: بر آن حضرت وارد شدم در حالى كه در بستر بيمارى بودند، از ايشان خواستم مرا موعظه كند.
فرمودند: آرى، براى سفر آخرت، آماده باش، و قبل از پايان زندگى خود، زاد و توشه‌ى اين سفر را فراهم كن، و بدان كه تو در جستجوى دنيائى، و مرگ در جستجوى تو است.
هيچ گاه غم فردا را كه نيامده است، امروز مخور و بدان كه آنچه بيش از خوراك خود اندوخته اى، براى ديگران انباشته اى، و بدان كه در مورد روزيهاى حلال دنيا، حساب و در حرام آن عقاب است، در امور شيهه‌ناك، عتاب و سرزنش است، دنيا را همچون مردار، در ناچيزى و پستى، تصور كن. از آن به اندازه اى كه تو را كفايت كند بردار و اگر آن چه برگرفتى حلال بود، راه زهد را پيشه ى خود ساخته اى ولى اگر حرام بود، در آن گناهى نيست (چون به قدر ضرورت برداشتى). پس تو مانند اينكه از مردارى برداشته اى و به حد ضرورت استفاده نموده اى، اگر سرزنش و عتاب داشته باشد، اندك است. و براى دنياى خود آنچنان تلاش كن كه گوئى هميشه در آن زندگى خواهى كرد، و براى آخرت خود آنچنان عمل كن كه گوئى فردا مىميرى، و هرگاه خواستى بدون فاميل، عزيز باشى، و بدون پست و مقام عالى، هيبت و شكوه داشته باشى، از مذلت معصيت خدا، به سوى عزت او بيرون برو.
برخى ديگر از رهنمودها امام حسن مجتبى (عليه السلام) پس از متاركه‌ى جنگ ده سال تمام در مدينه اقامت داشتند و فراغت بال داشت اين دوره كه دوران ارشادها است مراجعاتى داشت در اين مدت نسبتا مناسب فعاليتها و تلاشهاى علمى و ارشادى داشتند كه بخشى از رهنمودهاى ايشان در ذيل آمده است:
حافظ ابونعيم در حلية الأولياء برخى از سوالات و پرسشهاى احتمالى أمير المؤمنين (عليه السلام) از فرزندش امام حسن مجتبى (عليه السلام) آورده است كه ما بخشى از آن سؤالات و پاسخها در اينجا از كتاب " مناقب " نقل مى كنيم:
فرزندم سداد و جوانمردى چيست؟ امام حسن پاسخ دادند سداد دفع منكر با معروف مى باشد.
فرزندم شرف چيست؟ انتخاب عشيره و تحمل جريره و خسارت عشيره مى باشد.
فرزندم مروت چيست؟ عفت و اصلاح مال است.
فرزندم رقت چيست؟ رقت در آسانى و جلوگيرى از حقارت و پستى است.
فرزندم ملالت چيست؟ احراز خويشتن خويش و بذل و بخشش در راه خير مى باشد.
فرزندم گذشت چيست؟ بذل و بخشش در وسعت و عسرت، در فقر و غنا.
فرزندم بخل چيست؟ آنچه در دست دارد شرف و آنچه را انفاق دارد، تلف حساب كنيد.
فرزندم جبن و ترس چيست؟ جرأت بر ضد دوست و نكول بر دشمن مى باشد.
فرزندم غنيمت چيست؟ رغبت در تقوى و پارسايى و زهد در دنيا.
فرزندم حلم و بردبارى چيست؟ فرو خوردن خشم و مالك شدن بر نفس.
فرزندم ثروت چيست؟ خشنود شدن به عطاى خداوند هر چند كم بوده باشد.
فرزندم فقر چيست؟ طمع ورزيدن نفس به هر چيزى كه مى بيند.
فرزندم ذلت چيست؟ داد و فزع در مصيبت.
فرزندم كلفت و مشقت چيست؟ سخن گفتن در چيزى كه به درد تو نمى خورد.
فرزندم مجد و شرف چيست؟ در غربت، عطا و در جرم، رها نمودن.
فرزندم عقل چيست؟ حفظ نمودن دل هر آنچه را كه در آن وديعت نهاده اى.
فرزندم حزم و احتياط چيست؟ تحمل مشقت و همراهى با واليان.
فرزندم سفاهت چيست؟ پيروى سفلگان و افراد پست.
فرزندم غفلت چيست؟ ترك مسجد، و پيروى مفسد.
فرزندم حرمان و نوميدى چيست؟ از دست دادن بهره آنگاه كه به تو رو آورده است. (1) اين پاسخهاى ارتجالى و بدون درنگ، نشانگر بصيرت و آشنايى كامل آن امام همام (عليه السلام) ودرايت و آشنايى او به مواضع كلام مى باشد.
سخت‌ترينها از امام (عليه السلام) از ده چيزى پرسيدند كه هر كدام سخت تر و شديدتر از ديگرى مى باشند؟
در پاسخ فرمودند: سخت ترين چيزى كه خداوند خلق كرده است. سنگ است و سخت تر از آن، آهن مى باشد كه سنگ را مى برد و سخت‌تر آهن، آتش است كه آهن را قطع مى كند، و شديدتر از آهن، آب است كه آتش را خاموش مى سازد و شديدتر از آب، ابر است كه آن را تحت پوشش قرار مى دهد و شديدتر از ابر، باد است كه آن را اين طرف و آن طرف مى راند و شديدتر از باد، فرشته اى است كه آن را رد مى كند و شديدتر از آن فرشته، ملك الموت مرگ است كه خود ملك الموت را مى ميراند و شديدتر از ملك الموت، امر خدا است كه مرگ را دفع مى كند ". (2) مكتوبى به معاويه نامه اى است كه بعد از رحلت امام على (عليه السلام) به معاويه نوشته اند آنگاه كه مردم با او بيعت كردند: به نام خداوند بخشنده و بخشايش‌گر، از بنده ء خدا حسن امير المومنين به معاوية بن صخر، پس از حمد و ثناى الهى، خداوند متعال محمد (صلى الله عليه وآله) را رحمت جهانيان مبعوث ساخت پس به وسيله او حق را نمايان و باطل را زائل و اهل شرك را ذليل و ناتوان و ملت
عرب را عزيز و سربلند و افرادى را شريف و عزيز نمود خداوند متعال فرمود: " اين قرآن ذكرى است بر تو و بر قوم تو! هنگامى كه خداوند متعال او را از مردم گرفت عرب در مورد خلافت او اختلاف و تنازع نمودند پس انصار گفتند اميرى از ما و اميرى از شما باشد قريش گفتند: " ما اولياء و وابستگان او هستيم پس در حكومت او منازعه نكنيد پس عرب اين حق را به قريش زيبنده دانستند در حالى كه ما بوديم و مائيم اولياء و نزديكان او تعجب نيست منازعه و كشمكش تو بدون حق.
بارى أمير المؤمنين على بن ابيطالب (عليه السلام) هنگامى كه اجلش فرا رسيد مرا جهت اين كار (خلافت) قرار داد پس تقوى را در نظر بگير در مورد امت محمد (صلى الله عليه وآله) راهى را پيش گير كه خون آنان را حفظ كنى و امور آنان را به صلاح وسداد بكشانى. والسلام. (1) مباحثه و گفتگو در علم خود از ديگرى بياموز و علم خود را نيز بياموز پس به اين ترتيب علم خود و مطالبى كه هنوز نمى دانى متقن نموده اى.
افراد قابل انتخاب با افرادى رفت و آمد داشته باشى كه داراى ويژگيهاى زير باشند: يا احسان و نيكوكارى او را اميد داشته باشى يا از علم و دانشى او بهره گيرى نموده باشى يا بركت دعاى او را داشته باشى، يا رحمى بين تو و ايشان وجود داشته باشد. (2) سخنى در محضر امام (عليه السلام) روايت شده است كه روزى على (عليه السلام) به فرزندش حسن مجتبى (عليه السلام) فرمودند بلند شو و سخنرانى انجام ده تا كلام تو را بشنوم.
امام حسن (عليه السلام) به پا خاست و اين گونه سخن آغاز كرد: " ألحمدلله الذى من تكلم سمع كلامه، و من سكت علم في ما نفسه و من عاش فعليه رزقه، و من مات فإليه معاده، اما بعد فإن القبور محلتنا، والقيامة موعدنا، والله عارضنا، إن عليا باب من دخله كان مؤمنا،
و من خرج عنه كان كافرا، فقام اليه على (عليه السلام) فاعتنقه فقال: بأبى انت وأمى ذرية بعضها من بعض والله سميع عليم ". (1) " حمد و سپاس خدائى را است هر آن كس كه سخن گويد آن را شنواست، و هر كس سكوت اختيار كند آنچه در ضمير دارد مى داند، هركس زندگى كند معاشش با او است، و هر آن كس كه بميرد پس بازگشتش به سوى اوست، پس از حمد و ثناى الهى، قبرها محل كوچ ما است، قيامت وعده گاه ما، خداى متعال شكايت كننده ء ما است على (عليه السلام) دروازه ء آن كسى است كه مؤمن باشد هر آن كس كه از آن دروازه بيرون باشد پس كافر خواهد بود. پس على (عليه السلام) بلند شد و او را به آغوش كشيد و فرمود: " پدر و مادرم فداى تو باد نسلى كه يكى پس از ديگرى از هم ارث مى برند... ".
پندهاى جاودان فرزند آدم! از محارم الهى چشم بپوشان تا واقعا عابد و ستايشگر خدا باشى.
از آنچه خداوند به تو نصيب فرموده است راضى و خشنود باش تا غنى و بى نياز باشى.
همسايگى كسى كه با تو همجوار است نيك و خوب انجام ده تا مسلم باشى.
با مردم آنگونه رفتار نما كه دوست دارى با تو آنگونه رفتار نمايند پس عادل باشى.
قبل از شما پيشينيانى بودند كه ثروت جمع مى كردند عمارات مى ساختند آرزوهاى دور و دراز داشتند همگى هلاك و تباه شدند، مساكن آنان قبور، كار و عمل آنان غرور گرديد.
فرزند آدم! تو از آن لحظه اى كه از بطن مادر ساقط گرديده اى به ويران سازى عمرت مشغول هستى مؤمن هر روز زاده و توشه اخذ مى كند و كافر هر روز كام جويى مى نمايد.
امام (عليه السلام) بعد از اين سخنان، آيه شريفه را تلاوت مى نمود: " وتزودوا فإن خيرالزاد، ألتقوى ".
شهادت جانسوز امام حسن (عليه السلام) شهادت امام حسن مجتبى (عليه السلام) و كيفيت دفن او، يكى از غم انگيزترين و غم‌بارترين صحنه‌هاى تاريخ صدر اسلام مى باشد. مظالم و تعدياتى كه در حق او انجام پذيرفته است در تاريخ صدر اسلام، بى سابقه مى باشد.
انسان نمى تواند باور كند جايى كه هنوز ربع قرن از رحلت رسول خدا (صلى الله عليه وآله) نگذشته است پس از آنهمه سفارش و توصيه‌اى كه در حق عترت و فرزندانش، به ويژه دو سبط و دو ريحانه، انجام داده بودند، كه اينان سروران جوانان بهشتى هستند و... افرادى كه خود طرف خطاب سخنان رسول خدا (صلى الله عليه وآله) بودند چه قدر عاصى شده باشند؟ و تا چه حد در مورد وصاياى آن بزرگ بى تفاوت و فراموش‌كار باشند؟ اينان اگر در مورد اين سفارشهاى ويژه تا اين حد بى تفاوت بوده اند در مورد ديگر توصيه ها و دستورها تا چه حد عامل بوده اند؟ و اصولا اسلام و تدين آنان تا چه حد مقبول يا مورد عمل بوده است؟ و اصولا دنيا و رياست و حكومت چند صباحى آن در كام آنان چقدر شيرين بوده است؟ چرا دنيا را با عقبى با ثمن بخس معاوضه كرده اند و چه تجارت زيانبارى را انجام داده اند؟
مرحوم شيخ محمد تقى شوشترى صاحب " الاوائل " مىنويسد:
" هنگامى كه جنازه ء امام حسن مجتبى (عليه السلام) را در كنار قبر پيامبر خدا (صلى الله عليه وآله) نگهداشتند تا دفن كنند اين خبر به عايشه رسيد پس در حال مبارزه، به صورتى كه روى زين استرى قرار داشت به سراغ دفن كنندگان آمد و نخستين زنى بود كه در اسلام روى زين اسب قرار مى گرفت و با صداى بلند اعلام نمود: فرزند خودتان را از خانهء من دور سازيد او حق دفن در اين جايگاه را ندارد، حجاب پيامبر خدا هتك نمى گردد.
حسين (عليه السلام) پاسخ داد از روز نخست تو و پدرت بوديد كه از نزديك حجاب پيامبر خدا را هتك نموديد و خداوند از اين جسارت شما بازخواست خواهد نمود.... (1)
آرى وقتى بدن يكتا مظلوم تاريخ، طبق وصيت مشروط آن حضرت كنار روضه آورده شد تا تجديد عهدى صورت گيرد پس از اعتراض عايشه، نيروهاى اموى آماده ء كارزار شدند على رغم آمادگى جوانان بنى هاشم به مبارزه ومدافعه، طبق فرمايش امام حسين (عليه السلام) جنازه را به سوى قبرستان بقيع برگردانند چون امام حسين (عليه السلام) فرمودند برادرم سفارش كرده است: " مايلم در كنار روضهء جدم دفن شوم ولى اگر مقاومتى صورت گيرد راضى نيستم در سر دفن جنازه ام خون وخونريزى صورت گيرد ". از اين رو جنازه را با كمال ناراحتى به طرف بقيع برگردانند و در آن قبرستان قديمى دفن كردند تا هتك حرمتى نسبت به بدن شريف صورت نگرفته باشد.
درددل برادر امام حسين (عليه السلام) به هنگام دفن برادر مظلومش دو كلمه به صورت شعر درد دل كرده اند كه از عمق ناراحتى و تأثر خاطر آن بزرگوار حكايت‌ها دارد او ضمن رثائى گويد:
ءأدهن رأسى، أم أطيب محاسنى؟ * ورأسك معفور، وأنت سليب بكائى طويل، والدموع غريزة * و أنت بعيد، والمزار قريب غريب واطراف البيوت تحوطه * ألاكل من تحت التراب غريب فليس حريب من أصيب بماله * ولكن من وارى أخاه حريب (1) " آيا چگونه مى توانم سرم را روغن و محاسنم را معطر سازم؟ در حالى كه سر شما زير خاك مدفون مى باشد و تو لخت و عريان شده اى؟ گريه ام طولانى و اشك چشمم سرازير است چون از من دور گشته اى هر چند مزارت نزديك مى باشد. غريب به فردى گفته مى شود كه دور از وطن است در صورتى كه خانه ها اطراف او را گرفته اند ولى غريب حقيقى آن كسى است كه زير خاك مدفون است غرامت زده نيست كسى كه مالش را ربوده باشند ولى غرامت ديده ء حقيقى آن فردى است كه برادرش را با دست خويش
دفن نمايد ".
در سفينة البحار آمده است: " هنگامى كه جنازه ء امام مجتبى (عليه السلام) را بيرون آوردند مروان بن حكم زير جنازه اش رفت و آن را حمل مى نمود. امام حسين (عليه السلام) به مروان گفت آيا جنازه اش را حمل مى كنى در صورتى كه ديروز تو بودى كه غيظ و ناراحتى فراوان را به او تحميل مى نمودى؟ مروان گفت آرى اين كارها را با كسى انجام مى دادم، كه حلم و بردبارى او هم وزن كوهها و جبال بود ". (1) * * * * * * * * * * * * * * * * * * * البته اين سخن منافات دارد با آنچه مرحوم شيخ مفيد نقل كرده است كه عامل اجراى اهداف عايشه همين مروان بن حكم بود و مى گفت: آيا عثمان بن عفان در دورترين نقطهء شهر مدفون گردد ولى حسن بن على در كنار پيامبر خدا مدفون شود ابن عباس پاسخ داد: مروان! برگرد! از آنجا كه آمده اى ما نمى خواهيم عزيز خود را در كنار روضه مطهره رسول خدا دفن كنيم بلكه مى خواهيم تجديد عهدى با زيارت او داشته باشد به زودى كنار قبر جده اش فاطمه بنت اسد خواهيم برد و اگر او چنين وصيتى نكرده بود آن وقت مى دانستى كه تو خيلى دست كوتاه‌تر از آن هستى كه ما را برگردانى چون خود امام حسن (عليه السلام) آگاه تر به حرمت قبر جدش رسول خدا بود كه حيرانى به آن عارض گردد آنچنان كه عارض شد و ديگران بدون اذن او به خانه اش وارد گرديدند.
سپس ابن عباس رو به عايشه نمود و فرمود: افسوس بر تو باد روزى به استر روزى به جمل سوار مى گردى آيا مى خواهى نور خدا را در روى زمين خاموش سازى؟ و با اولياى خدا به جنگ و محاربه برخيزى؟ به خانه ات برگرد! ديگر از آنكه مى ترسيدى راحت شدى به آرزوى خود رسيدى خدا يار و ياور اين خاندان است هر چند نصرت او بعد از روزگارى باشد. امام حسين (عليه السلام) فرمودند: به خدا قسم! اگر وصيت و عهد برادرم حسن (عليه السلام) نبود كه از خونريزى جلوگيرى شود و در جريان تشييع خونى ريخته نشود آن وقت مىدانستيد كه شمشيرهاى الهى چگونه از شما انتقام مى گيرد شما آن عهد و پيمانى بين ما وشما بود
شكستيد و تمام شرطها و پيمانها را زير پا نهاديد! " آنگاه بدن امام حسن مجتبى را به سوى بقيع حمل نمودند و در كنار قبر جده اش فاطمه بنت اسد بن هاشم بن عبدمناف دفن نمودند. (1) انگيزهء شهادت امام حسن (عليه السلام) در ماده ء دوم قرارداد صلح چنين شرط شده بود كه پس از معاويه، حكومت متعلق به حسن است و اگر براى او حادثه اى پيش آيد متعلق به حسين مى باشد و معاويه حق ندارد كسى را به جانشينى خود انتخاب كند و ليكن معاويه به هيچ يك از شروط صلح وفا نكرده و در مورد اين ماده نيز نقض عهد نمود.
معاويه كه بر مركب مقصود سوار شده بود و گردش فلك را به مراد خود مى ديد درصدد برآمد به فرزند پليدش يزيد نيز به عنوان جانشينى، از مردم بيعت بگيرد تا پس از خود، او هم از اين مقام و منصب بهره‌اى برده باشد.
معاويه خود بيش از هر كس يزيد را مى شناخت و مى دانست كه او هيچگونه شايستگى وصلاحيت احراز اين مقام را ندارد اما در عين حال نمى توانست او را از مزاياى چنين حكومتى كه با حيله ونيرنگ، به دست آورده بود بى نصيب سازد.
دلال اين مظلمه نابخشيدنى مغيرة بن شعبه بود. معاويه دو اشكال ومانع بزرگى را در سر راه خود داشت، يكى اينكه يزيد حقيقتا يك عنصر ناصالح وپليدى بود وقبولاندن او، به عنوان جانشين به مردم در بدو امر محال به نظر مى رسيد.
دوم اينكه ماده ء دوم قراداد صلح چنين اجازه اى را به معاويه نمى داد چون او شرط كرده بود كه پس از خود، حكومت متعلق به حسن مجتبى باشد.
حل اشكال اولى را مغيرة به عهده گرفت ووعده داد كه به وسيلهء كمك وهمكارى زياد بن سميه وساير استانداران، آنرا به مرحلهء اجرا درآورد.
اشكال دومى را هم كه بايد پيش از اشكال اولى حل مى شد خود معاويه برطرف نمود.
معاويه براى اينكه معارضى در اين كار نداشته باشد به فكر از بين بردن امام حسن (عليه السلام) افتاد تامجوزى براى الغاى ماده دوم قرارداد صلح به دست آورد در صورتى كه پياده كردن اين نقشه نظر او را كاملا تأمين نمى كرد زيرا با از بين رفتن امام حسن (عليه السلام) برادرش حضرت حسين معارض جانشينى يزيد بود چون در ماده دوم قرارداد قيد شده بود كه پس از معاويه حكومت متعلق به حسن است واگر براى او حادثه اى پيش آيد متعلق به حسين، به همين جهت هم حضرت حسين (عليه السلام) به احترام همين عهد نامه تا معاويه زنده بود حرف نمى زد ولى پس از مرگ وى چون امام حسن (عليه السلام) نيز در قيد حيات نبود برابر ماده دوم همان عهد نامه، حكومت متعلق به حضرت حسين بود وچون معاويه نقض عهد كرده و برخلاف شروط قرارداد يزيد را به جانشينى خود معين كرده بود لذا امام حسين (عليه السلام) زير بار بيعت يزيد نرفت وكار به جنگ وقتال كشيد.
معاويه براى از بين بردن امام حسن (عليه السلام) نقشه هاى گوناگونى در ذهن خود ترسيم مى كرد. وبالأخره از ميان آنها طرح مسموم ساختن آن حضرت را بوسيلهء جعده انتخاب نمود تا در افكار عمومى خود را از اين جنايت بركنار داشته ووقوع آنرا مربوط به اختلافات خانوادگى وداخلى او جلوه دهد. (1) سم كشنده اى كه گويا از ريزه هاى الماس بود تهيه ديد وآنرا با صدهزار درهم محرمانه به وسيله مروان بن حكم فرماندار مدينه بود به جعده (دختر اشعث بن قيس وهمسر امام) فرستاد ووعده داد كه اگر شوهرت را مسموم كنى ترا به همسرى يزيد در مى آورم.
ابوالفرج اصفهانى مى نويسد: " كه معاويه پول را فرستاد ولى به وعده ء دوم وفا ننمود ". (2) گويا جعده ء ملعونه تلون ونفاق را از پدر منافقش اشعث به ارث برده بود ومعاويه هم به همين جهت بين چند همسر امام او را به چنين امر خطيرى انتخاب كرده بود مانند يك
روانكاور وروانشناس ماهرى به نقاط ضعف زنانهء او كه پول دوستى وبوالهوسى بود انگشت نهاده بود.
جعده پس از دريافت نامهء معاويه، وخواندن آن به فكر فرو رفت ونگاهى به سكه هاى طلا كه به او چشمك مى زد، انداخت سپس در عالم خيال، همسرى يزيد فرزند خليفهء وقت وفررود به كاخ پرشكوه شام را از نظر گذرانيد وعقل وهوش خود را به كلى در اختيار نفس امآره گذاشت وشرافت وافتخار همبستگى با خاندان رسالت وامامت را فراموش كرد وتصميم گرفت كه دستور معاويه را درباره ء امام به مرحلهء اجراء درآورد.
درباره ء مسموم شدن امام روايات مختلفى آمده است بعضى ها نوشته اند كه جعده آن سم را در كوزه ء آب ريخت وآنرا بالا سر امام كه در خواب بود گذاشت وآن حضرت پس از بيدار شدن از آب كوزه خورد واحساس مسموميت نمود.
برخى ديگر نوشته اند سم را داخل شير نمود ودر موقع افطار كه آن جناب روزه دار بود بدو خورانيد وبنا به بعضى روايات پس از خوردن سم امام تا چهل روز در بستر بيمارى افتاد وبنا به نوشتهء برخى هم چون سم خيلى قوى ومؤثر بود امام همان شب از دنيا رفت يا اينكه يكى ودو روز بيشتر در قيد حيات باقى نماند.
به هر صورت آنچه مورد اتفاق مورخين است مسموميت آن حضرت، به دستور معاويه وبه دست جعده توسط سم مهلكى بوده است. (1) امام (عليه السلام) را پيش از آن هم چند مرتبه مسموم ساخته بودند ولى آن مسموميت ها چندان مؤثر نبود وحضرت شفا يافته بود.
امام حسن (عليه السلام) پس از آنكه احساس مسموميت نمود به جعده فرمود اى دشمن خدا!
مرا كشتى! وفريب معاويه را خوردى در حاليكه او به وعده ء خود وفا نخواهد كرد واز او خيرى به تو نخواهد رسيد خداوند تو واو را كيفر دهد.
ونوشته اند كه پس از شهادت امام حسن (عليه السلام) جعده به مروان كه دلال اين مظلمه بود مراجعه كرد تا با معاويه در مورد ازدواج وى با يزيد مكاتبه نمايد.
مروان هم تمنيات او را به معاويه نوشت اما معاويه همانگونه كه امام فرموده بود به وعده ء خود وفا نكرد ودر يك سطر جواب جعده را چنين نوشت:
" من به زنده ماندن يزيد بسيار علاقمندم وهمين دوستى حيات او مانع شد از اينكه ترا به عقد ازدواج او درآورم وترسيدم كه او را هم مانند حسن مسموم كنى! " (1) به يزيد گفتند جعده راتزويج كن گفت: حاشا وكلا او شوهرى مثل حسن بن على را مسموم كرد من كه چنين قدر ومنزلتى ندارم در اين صورت او از قتل من هر هرگز إبا نمى كند. اين زن نگون بخت در اثر جهل ونادانى وپول دوستى دست از مقام معنوى خود برداشت وخود را براى ابد گرفتار لعن خدا نمود.
نوشته اند: فردى از آن طلحه با او ازدواج نمود وچند فرزند هم آورد وقتى بين فرزندان او ديگر تيره هاى قريش سخنى رد وبدل مى شد آنان شماتت وتعيير مى نمودند و مى گفتند: اى فرزندان زن مسموم كننده ء همسران! " (2) خانواده ء امام حسن (عليه السلام) پس از آگاهى از مسموميت آنجناب، فورا حاضر شدند وبيش از همه، برادرش حضرت حسين (عليه السلام) ناراحت ومضطرب بود وچون جوياى حال او شد امام فرمود مسموم شده ام. پرسيد چه كسى شما را مسموم نموده است؟
امام فرمود: " از آنكس چه مى خواهى آيا مى خواهى او را بكشى؟ اگر او آنكس باشد كه من مى دانم خشم وعذاب خداوند بر او بيش از توست واگر او نباشد دوست ندارم بى گناهى به خاطر من گرفتار شود ". (3) نوشته اند طشتى براى آن حضرت آوردند كه در اثر انقلاب حال وتأثير سم در كبد و امعاء واحشاء وى خون قى نمود وآن همان خونابه هائى بود كه در نتيجهء بى وفائى
كوفيان ودشمنى هاى منافقين، واز همه بدتر شماتت دوستان نادان، به تدريج بر جگر آن حضرت ريخته شده بود.
امام حسن (عليه السلام) ضمن وصيت به برادرش حضرت حسين ودايع امامت را به او سپرد و شايستگى او را به جانشينى خود به مردم رسانيد وشيعيانش را به امامت او راهنمائى فرمود وسپس به آن حضرت سفارش كرد كه چون از دنيا رفتم چشم مرا بپوشان وغسل ده وكفن نما ودر تابوت گذاشته به سوى قبر جدم رسول خدا ببر تا تجديد عهدى با او نمايم وپس از آن به بقيع برده ودر كنار جده ام فاطمهء بنت اسد دفن كنيد وشما به زودى مى بينيد كه گروهى (بنى اميه) به تصور اينكه مرا مى خواهيد در كنار جدم دفن كنيد از شما ممانعت مى كنند ومن ترا به خدا سوگند مى دهم كه مبادا درباره ء من به اندازه ء شيشهء حجامتى خون ريخته شود ". (1) وصيت امام مجتبى (عليه السلام) علامه طبرسى در " اعلام الورى " مى نويسد: پس از آنكه امام مجتبى (عليه السلام) مسموم شد، امام حسين (عليه السلام) را به پيش خود فرا خواند دو اين چنين وصيت نمود:
برادرم! بزودى از شما جدا مى شوم، به پروردگارم مى پيوندم، مرا مسموم كردند، قلبم از تنم، ميان طشت جاى گرفت، مى دانم چه كسى مرا بدين روز افكند ولى او واين جنايت را به دادگاه قيامت موكول كردم، او را كار نداشته باشيد، وقتى از دنيا رفتم غسلم بده، كفنم كن، جنازه ء مرا جهت تجديد عهد به كنار قبر پيامبر (صلى الله عليه وآله) ببر، گروهى كه گمان مى كنند مرا آنجا دفن مى كنيد ممانعت خواهند كرد ولى هرگز نبايد، قطره خونى در پاى جنازه ام ريخته شود. (2) سپس بدنم را كنار قبر جده ام فاطمه بنت اسد، در بقيع دفن كنيد.
در صبح روز نوزدهم ماه رمضان كه امام مجتبى (عليه السلام) بر اثر ديدن زخم سر پدر مظلومش توسط شمشير ابن ملجم، بى تاب شده بود، أمير المؤمنين (عليه السلام) او را امر به صبر
كرد ويادآور شد كه: ترا هم با زهر، از پاى در خواهند آورد (1) سخن امام (عليه السلام) پس از گذشت حدود ده سال، تحقق يافت وپاره هاى جگر امام مجتبى (عليه السلام) در اثر سم از دهان مباركش، در ميان طشت ريخت. (2) امام را چند بار مسموم كرده بودند وهر بار امام (عليه السلام) شفا مى يافت ولى اين بار، وضعيت، با بارهاى سابق فرق داشت، زهر آنچنان در امام تأثير خود را بر جاى نهاده بود كه امام حسين (عليه السلام) با ديدن آن حالت برادر آنچنان بى تاب شد تا آنجا كه خود امام مجتبى، وى را دلدارى داده فرمود: لايوم كيومك يا ابا عبد الله. (3) (هيچ روزى، به شدت روز تو نخواهد رسيد) گفته اند مرحوم حاج ميرزا على اكبر اردبيلى واعظ وروضه خوان معروف كه در مرثيه از تأثير نفس خاص برخوردار بود وعمرى را در اين راه سپرى نموده بود روزى در عالم مسجد مجللى را ديد كه جمعى در آن حضور داشتند به او بانويى را نشان مى دهند كه فاطمه زهرا (س) است او به خانم سلام عرض مى كند ولى پاسخ سردى مى شنود ومكدر خاطر مى گردد وعرض مى كند اى دختر رسول خدا (صلى الله عليه وآله)! من عمرى را در راه خدمت به فرزندت تو سپرى ساخته ام وافتخارم نوكرى شما است چرا با من اينگونه تفقد مى فرمائيد: خانم در پاسخ مى فرمايد: درست است شما مرثيه خوان هستيد ولى مگر حسن مگر حسن، پسرم نيست؟ چرا در عزاى او چيزى نسروده اى؟ او از خواب بيدار شد واين چنين سرود:
از تاب رفت وطشت طلب كرد وناله كرد * آن طشت را زخون جگر، باغ ولاله كرد خونى كه خورد در همه عمر، از گلو بريخت * دل را تهى ز خون دل چند ساله كرد يكى از جلوه هاى مظلوميت امام مجتبى (عليه السلام) آن است كه جنازه ء هيچ امامى تيرباران
نگشت، جز جنازه ء امام مجتبى (عليه السلام) كه هفتاد چوبهء تير به بدن آن حضرت اصابت كرده بود.
ز جور خصم، دل وديده، سخت گريان شد * همه، زمين وزمان، زار ودل پريشان شد صبا بگو تو به زهرا كه اى پريشان دل! * جنازه ء حسن پاك، تير باران شد (1) صلى الله عليك يا ابا محمد يا حسن بن على وعلى تبرك وابيك وأخيك ورحمة الله وبركاته!
ياران وروايتگران از او از آن رو كه حديث وروايت بال ديگر قرآن وعدل وهمراه كتاب الهى مى باشد وپيامبر بزرگوار اسلام ما را به قرآن وعترت كه منابع حديث وروايت هستند توصيه فرموده اند ما روايتگران از امام حسن (عليه السلام) را در بخش پيشگاه قرآن آورديم.
الف) ياران:
امام حسن مجتبى (عليه السلام) على رغم، ياران كم وفا وبى صفا، تعدادى ياران خالص و با صفايى هم داشت كه در تمام مراحل زندگى، همراه وهم رأى او بودند واز نظريات او، كاملا پشتيبانى مى نمودند كه به جمعى از آنان اشاره مى گردد. از مشهورترين آنان عبارتند از: 1. حجر بن عدى، 2. رشيد هجرى، 3. عمرو بن حمق، 4. رفاعة بن شداد (از فرماندهان عمليآت جنگى)، 5. كميل بن زياد (از بزرگان تابعين بوده است)، 6. قيس بن سعد (انسان وارسته وپاكدل)، 7. مسيب بن نجيه (درباره ء پيمان صلح با امام (عليه السلام) مذاكراتى دارد)، 8. سليمان بن صرد (از بزرگان تابعين وصدر وپيشواى توابين براى خونخواهى حضرت حسين (عليه السلام) در سال 64 ه‍. ق)، 9. جابر بن عبد الله انصارى، 10. ابوالأسود دوئلى،
11. سليم بن قيس هلالى، 12. حبيب بن مظاهر (از ياران امام حسين (عليه السلام) كه در كربلا به شهادت رسيد)، 13. احنف بن قيس، 14. اصبغ بن نباته، 15. حارث بن عبد الله اعور همدانى (فقيه جليل القدر)، 16. عبد الله بن جعفر، 17. مسلم بن عقيل، 18. عبد الله بن عباس، 19. حذيفة بن اسد غفارى، 20. جارود بن منذر، 21. عمرو بن قيس.
ب) روايتگران:
كسانى هم از امام حسن (عليه السلام) روايت كرده اند آنها جزو اصحاب امام هم، بوده اند كه عبارتند از: " احنف بن قيس "، " اصبغ بن نباته "، " جابر بن عبد الله انصارى "، " حارث همدانى "، " جارود بن منذر "، " جارود بن ابى بشير "، " حبيب بن مظاهر "، " حذيفة بن اسد غفارى "، " حارث اعور "، " حجر بن عدى "، " رشيد هجرى "، " رفاعة بن شداد "، " زيد بن ارقم "، " سليم بن قيس هلالى "، " سفيان بن ابى ليلى "، " سليمان بن صرد "، " عمرو بن حمق خزاعى "، " عامر بن وائله "، " عبد الله بن جعفر "، " عبد الله بن عباس "، " عمرو بن قيس "، " قيس بن سعد "، " كميل بن زياد نخعى "، " لوط بن يحيى "، " ميثم تمار "، " مسيب بن نجيه "، " مسلم بن عقيل "، " ابواسحق همدانى ". (1) اولاد واخلاف امام حسن مجتبى (عليه السلام) مرحوم شيخ عباس محدث قمى صاحب منتهى الأمال مى نويسد:
" بدانكه علماء فن، وارباب تاريخ وسير، در شمار فرزندان امام حسن (عليه السلام) فراوان سخن گفته اند واختلاف بى حد نموده اند:
واقدى وكلبى 15 پسر و 8 دختر، وابن جوزى شانزده پسر، وچهار دختر وابن شهر آشوب مازندرانى پانزده پسر وشش دختر ولى شيخ مفيد (قدس سره) هشت پسر وهفت دختر رقم زده است وما مختار او را مقدم داشته ونظر او را بر ديگر نوشته ها ترجيح مى دهيم به
اين تفصيل:
شيخ اجل در ارشاد فرموده اولاد حسن بن على (عليها السلام) از ذكور واناث پانزده تن به شمار مى رود:
1 و 2 و 3. زيد بن الحسن ودو خواهر (ام الحسن وام الحسين) ومادر اين سه تن ام بشير دختر ابى مسعود عقبهء خزرجى است.
4. حسن بن حسين كه او را حسن مثنى گويند مادر او خوله دختر منظور فزاريه مى باشد.
5 و 6 و 7. عمر بن الحسن ودو برادر اعيانى او: قاسم (همان كه فردى كه در كربلا به فيض شهادت نائل آمدند) وعبد الله ومادر ايشان ام ولدى بوده است.
8. عبد الرحمن مادر او نيز ام ولدى مى باشد.
9 و 10 و 11. حسين اثرم وطلحه كه او را به خاطر بخشندگى طلحة الخير مى گفتند و فاطمه ومادر اين هر سه ام اسحق دختر طلحة بن عبيدالله تميمى است. وبقيه چهار دختر ديگرند كه نام ايشان 12. ام عبد الله 13. فاطمه 14. ام سلمه 15. رقيه وهر يك را مادرى است. (1) بالجمله شرح حال بيشتر اين جماعت، گمنام وناشناخته است وكسى به قلم نياورده است واما از آنانكه خبرى بجاى مانده است بطور اختصار به سيرت ايشان اشاره مى گردد.
از جمله:
1. ابوالحسن زيد بن الحسين (عليه السلام) است كه اول فرزند امام حسن (عليه السلام) است.
شيخ مفيد فرموده كه او متولى صدقات رسول خدا (صلى الله عليه وآله) بود ومسن ترين فرزندان امام مى باشد وجليل القدر وكريم الطبع وطيب النفس وكثير الأحسان بود وشعراء او را مدح نموده ودر فضايل او بسيار سخن گفته اند ومردم جهت طلب احسان از او، از آفاق دور دست قصد خدمتش مى نمودند.
وصاحبان سير ذكر نموده اند كه چون سليمان بن عبد الملك بر مسند خلافت نشست به حاكم مدينه نوشت:
اما بعد فاذا جاءك كتابى هذا فاعزل زيدا عن صدقات رسول الله، وأدفعها الى فلان ابن فلان رجل من قومه، وأعنه على ما استعانك (عليه السلام).
حاكم مدينه حسب الأمر سليمان زيد را از توليت صدقات عزل كرد، وديگرى را متولى ساخت آنگاه كه خلافت به عمر بن عبد العزيز رسيد به حاكم مدينه رقم كرد: پس ديگر بار توليت صدقات به زيد تفويض يافت وزيد بن الحسن نود سال عمر كرد وچون از دنيا رفت جماعتى از شعراء او را مرثيه گفتند ومآثر ومناقب او را در مراثى خود به نظم كشيدند و قدامة بن موسى قصيده اى در رثاى او گفته است كه صدر آن اين شعر است:
فان يك زيد غابت الأرض شخصه * فقدبان معروف هناك وجود مكشوف باد كه زيد بن حسن هرگز دعوى دار امامت نگشت واز شيعه وجز شيعه كسى اين نسبت را به او، نسبت نداده است چه آنكه مردم شيعه دو گروهند يكى امامى و آن ديگرى زيدى اما امامى جز به احاديث منصوصهء امامت كس ديگر را استوار نداند وبه اتفاق علماء در اولاد امام حسن (عليه السلام) نصى نرسيده است وهيچكدام از ايشان مدعى اين سخن نشده اند. واما زيدى بعد از على (عليه السلام) وحسن وحسين (عليها السلام) امام را آن كس را داند كه در امر خلافت وامامت با شمشير جهاد كند. وزيد بن حسن با بنى اميه هرگز جانب تقيه را فرو نگذاشت وبا بنى اميه كار به رفق ومدارا مى داشت ومتقلد اعمال ايشان مى گشت و اين كار با امامت نزد زيدى منافات وضديت دارد وديگر جماعت حشويه جز بنى اميه را امام نخوانند واز آغاز از اولاد رسول خدا (صلى الله عليه وآله) كس را امام ندانند ومعتزله امامت را به اختيار جماعت وحكم شورى استوار نمايند وخوارج نيز آنكس را كه أمير المؤمنين (عليه السلام) را موالى ودوست باشد واو را امام داند هرگز امام نخوانند وبى خلاف زيد بن حسن پدر و جد را موالى بود. لاجرم زيد به اتفاق اين طوائف كه نام بردار شدند منصب امامت
نتواند داشت. (1) بدانكه مشهور آنست كه زيد در سفر عراق ملازمت ركاب عم خويش نداشت وپس از شهادت امام حسين (عليه السلام) گاهى كه عبد الله بن زبير دعوى دار خلافت گشت با او بيعت كرد و به نزد او شتافت از بهر آنكه خواهرش ام الحسن با عبد الله زبير ازدواج كرد وچون عبد الله را به كشتند خواهر خود را برداشته از مكه به مدينه آورد.
ابوالفرج اصفهانى گفته است: كه زيد در كربلا ملازمت عم خود را داشت واو را با ساير اهلبيت (عليه السلام) اسير كرده به نزد يزيد فرستادند واز پس آن، با اهلبيت به مدينه رفتند.
صاحب عمدة الطالب گفته است كه زيد صد سال وبه قولى نود وپنج سال وبه قولى نود سال زندگى كرد ودر بين مكه ومدينه در موضعى كه " حاجر " نام دارد وفات كرد.
2. اما حسن بن الحسن (عليه السلام) كه او را " حسن مثنى " نيز گويند پس او مردى جليل القدر وشريف وصاحب فضل وورع بوده ودر عصر خود متولى صدقات جد خويش أمير المؤمنين (عليه السلام) بود وحجاج آنگاه كه از جانب عبد الملك بن مروان امير مكه بود خواست تا عمر بن على (عليه السلام) را در صدقات پدر با حسن شريك سازد، حسن قبول نفرمود و گفت اين خلاف شرط وقفست حجاج گفت خواه قبول كنى يا نكنى من او را در توليت صدقات با تو شريك مى كنم، حسن ناچار ساكت شد ودر وقتى كه حجاج از او غفلت داشت بى آگهى او از مدينه به جانب شام رفت وبر عبد الملك وارد شد، عبد الملك مقدم او را گرامى شمرد واو را احترام نمود وبعد از سؤالات چندى، سبب قدوم او را پرسيد حسن حكايت حجاج را با شرح وتفصيل باز گفت عبد الملك گفت اين حكومت از براى حجآج نيست واو را جرئتى در اين كار نيست ومن نامه اى براى او مى نويسم كه از شرط وقف تجاوز نكند. پس نامه اى در اين خصوص، براى حجاج نوشت وحسن را صلهء نيكو داد ودستور مراجعت داد وحسن با عطاى فراوان وبا إكرام خاص از نزد او بيرون شد.
بدانكه حسن مثنى در كربلا در ملازمت ركاب عم خود حضرت امام حسين (عليه السلام) حاضر
بود، وچون آن حضرت شهيد شد واهلبيت آن حضرت را اسير كردند حسن نيز دستگير شد اسماء بن خارجهء فزارى كه فاميل مادرى حسن بود او را از ميان اسيران اهلبيت بيرون آورد وگفت به خدا قسم نمى گذارم كه به فرزند خواهرم بدى وسختى برسد، عمر سعد نيز امر كرد كه حسن فرزند خواهر ابى حسان را با او گذاريد واين سخن از بهر آن گفت كه مادر حسن مثنى، خوله از قبيلهء فزاره بود چنانچه ابوحسان كه اسماء بن خارجه است نيز فرازى واز قبيلهء خوله بود.
موافق بعضى اقوال حسن جراحت بسيار نيز در بدن داشت، اسماء او را در كوفه با خود داشت وزخمهاى او را مداوا كرد تا بهبود يافت واز آنجا روانهء مدينه شد. وحسن داماد سيدالشهداء بود وفاطمه دختر عم خود را داشت.
روايت شده است كه چون حسن خواست يكى از دو دختر امام حسين (عليه السلام) را تزويج كند حضرت سيدالشهداء (عليه السلام) او را فرمود اينك فاطمه وسكينه دختران منند هر يك را كه خواهى اختيار كن اى فرزند من! حسن را شرم مانع آمد وجواب نگفت امام حسين (عليه السلام) فرمود كه من اختيار كردم براى تو فاطمه را كه با مادرم فاطمه دختر پيغمبر (صلى الله عليه وآله) شباهتش بيشتر است. پس حسن فاطمه را كابين بست واز وى چند فرزند آورد كه مشروحا در تاريخ آمده است.
باز آنچنان كه در تواريخ آمده است: او، فاطمه را بسيار دوست مى داشت وفاطمه نيز بسى با او مهربان بود وحسن سى وپنجسال داشت كه در مدينه وفات كرد وبرادر مادرى خود ابراهيم بن محمد بن طلحه را وصى خويش قرار داد واو را در بقيع به خاك سپردند و فاطمه بر قبر او خيمه افراخت ويك سال تمام به سوگوارى نشست وروزها روزه، وشبها به عبادت قيام نمود وچون يكسال منقضى شد موالى خود را فرمان كرد كه چون شب تاريك شود خيمه را از قبر حسن باز گيرند وچون شب تاريك شد گوينده اى را شنيدند كه مى گفت: هل وجدوا ما فقدوا؟ وديگرى در پاسخ او گفت بل يئسوا فانقلبوا وبعضى گفته اند كه بدين شعر لبيد تمثل جست:
الى الحول ثم اسم السلام عليكما * ومن يبك حولا كاملا، فقد إعتذر
" يكسال تمام گذشت سلام بر هر دو تاى شما باد! كسى كه يكسال بگريد پس معذور است ".
اما عمر وقاسم وعبد الله، اين هر سه تن، در كربلا ملازم ركاب عم خود امام حسين (عليه السلام) بودند.
شيخ مفيد فرموده است كه ايشان در خدمت عموى خود شهيد گشتند ولكن آن چه از كتب مقاتل وتواريخ ظاهر شده همان شهادت قاسم وعبد الله است، وعمر بن الحسن كشته نگشت بلكه او را با اهلبيت اسير كردند.
شهادت قاسم در سن 13 و 14 سالگى بسيار غمبار است وداستان عروسى او عموما بى أساس وبى پايه است. آنچنان كه ما در پيشگفتار " روضة الشهداء " كاشفى سبزوارى به تفصيل آورده ايم.
بدانكه غير از سه تن وحسن مثنى از فرزندان امام حسن (عليه السلام) كه در كربلا حاضر بودند و شهيد شدند سه تن ديگر به شمار رفته است:
يكى ابوبكر بن الحسن وديگرى، عبد الله اصغر كه شهادت او نيز در زندگى امام حسين (عليه السلام) ذكر خواهد شد، سيم احمد بن الحسن چنانچه در بعضى مقاتل شهادت او در روز عاشوراء مشروحا ذكر شده است ودر احوال زيد بن الحسن آمده است كه ابوالفرج گفته كه او نيز در كربلا حاضر بوده پس مجموع آنانكه از فرزندان امام حسن (عليه السلام) در سفر كربلا ملازمت ركاب امام حسين (عليه السلام) داشتند هشت تن به شمار رفته است.
واما عبد الرحمن بن حسن (عليه السلام)، او در ركاب عموى خود امام حسين (عليه السلام) به سفر حج كوچ كرد ودر منزل ابواء جهان را به درود كرد در حاليكه محرم بود.
واما حسين بن الحسن، اگر چه او را فضلى وشرفى مى باشد لكن از وى ذكرى و حديثى واقع نشده است، واين حسين ملقب به " أئرم " است واثرم آنكس را گويند كه دندان ثناياى او ساقط شده باشد يا آنكه يكى از چهار دندان پيش او شكسته باشد.
وامآ طلحة بن حسن (عليه السلام)، پس او بزرگ مردى بود، وبه جود وبخشش معروف و مشهور گشته بود واو را طلحة الجود مى گفتند واو يك تن از آن شش نفر طلحه است كه
به جود وبخشش مشهور بودند وهر يك را لقب خاصى بوده است.
واما از دختران امام حسن (عليه السلام) چند تن كه شوهر كردند نام برده مى شود:
نخستين: ام الحسن كه با زيد از يك مادر بود، وبه حبالهء نكاح عبد الله بن زبير بن العوام درآمد وبعد از قتل عبد الله زيد او را به مدينه آورد.
دوم: ام عبد الله است كه در ميان دختران امام حسن (عليه السلام)، به جلالت قدر وعظمت شأن وبزرگوارى ممتاز بود واو زوجهء حضرت امام زين العابدين (عليه السلام) بود واز آنحضرت چهار پسر آورد: امام محمدباقر (عليه السلام) وحسن وحسين وعبد الله الباهر. وما در احوال حضرت باقر (عليه السلام) به جلالت مرتبهء ام عبد الله (عليها السلام) اشارتى نموده ايم.
سيم: ام سلمه است كه به قول بعضى از علماى نسابه به نكاح عمر بن زين العابدين (عليه السلام) درآمد.
چهارم: رقيه است واو با عمرو بن منذر بن زبير العوآم ازدواج كرد. (1) اين تعداد از فرزندان گرچه امروز در اين روزگار كنترل نسل وتحديد وتقطيع آن خيلى بيشتر به نظر مى رسد ولى در آنروزهاى نياز به اعوان وانصار، حداقل تعدادى بود كه خانواده ها در آرزوى داشتن آنها بوده اند چون زندگى نيمه شهرى آنروز وفلاحت و كشاورزى وباغدارى در شهر مدينه ايجاب مى كرد كه در تأمين زندگى وتحصيل معاش افراد واعضاى خانواده هر چه بيشتر بوده باشد بالخصوص جنگها وبرخوردهاى مكتبى با قبيله اى هم، هر ماه وسال جريان داشت پيروزمند فردى بود كه از نيروهاى يكدست و متحد ومتفق برخوردار باشد. برخلاف امروز، در آن روزگار كثرت اولاد، افتخار بود وقلت آن إنكسار بود وضعف وناتوانى.
منابع ومأخذ...
منابع ومأخذ 1. اثبات الوصية / مسعودى.
2. اثبات الهداة / حر عاملى.
3. احقاق الحق / علامه شوشترى.
4. اخبار الطوال / دينورى.
5. ارشاد / شيخ مفيد.
6. اسد الغابة / ابن اثير.
7. اعلام الورى / علامه طبرسى.
8. الإحتجاج / طبرسى.
9. الأوائل / شيخ محمد تقى شوشترى / چاپ تهران.
10. التنبيه والاشراف / مسعودى.
11. الخرائج والجرائح / راوندى.
12. الصواعق المحرقة / ابن حجر.
13. الغدير / علامه امينى.
14. الفتوح / اعثم كوفى.
15. القاموس المحيط / فيروز آبادى.
16. الكامل في التاريخ / ابن اثير.
17. المناقب / ابن شهر آشوب.
18. امالى / طوسى / چاپ نجف.
19. امامان شيعه از ديدگاه علماى اهل سنت / داود الهامى.
20. انساب الاشراف / بلاذرى.
21. بحارالانوار / علامه مجلسى.
22. پرورش روح / سيد محمد شفيعى.
23. تاريخ الاسلام / ذهبى.
24. تاريخ الخلفا / سيوطى.
25. تاريخ بغداد / خطيب البغدادى.
26. تاريخ دمشق / ابن عساكر.
27. تاريخ دول الاسلام / منقريوس.
28. تاريخ طبرى / طبرى.
29. تاريخ گزيده / حمدالله مستوفى.
30. تاريخ يعقوبى / يعقوبى.
31. تحف العقول / ابن شعبه.
32. دول الاسلام / ذهبى.
33. ديوان شاخه طوبى / شفيعى مازندرانى.
34. ذخائر العقبى / طبرى.
35. سيره ء پيشوايان / استاد مهدى پيشوايى / توحيد قم.
36. شرح الأخبار في فضائل الأئمه / نعمان النميمى.
37. شرح نهج البلاغه / ابن ابى الحديد.
38. شيعه در اسلام / علامه طباطبائى.
39. طبقات الكبرى / محمد بن سعد.
40. عقد الفريد / ابن عبد ربه.
41. علل الشرايع / صدوق / چاپ تهران.
42. فرائد السمطين / ابراهيم بن محمد حموينى.
43. فردوس الاخبار / شيرويه بن شهردار بن شيرويه ديلمى.
44. فصول المهمه / ابن صباغ.
45. فضائل الخمسه / فيروزآبادى.
46. الكامل في التاريخ / ابن اثير.
47. كشف الغمه / اربلى.
48. لهوف / سيد بن طاووس / دفتر نشر نويد اسلام قم.
49. مروج الذهب / مسعودى.
50. مسند / احمد حنبل.
51. مقاتل الطالبيين.
52. مقتل / خوارزمى.
53. مقتل عوالم / بحرانى.
54. مناقب / ابن شهر آشوب.
55. منتهى الآمال / محدث قمى.
56. نظام حقوق زن در جهان واسلام / شهيد مطهرى.
57. نفس المهموم / محدث قمى.
58. نهج البلاغه / دكتر شهيدى / مركز علمى وفرهنگى.
59. وقعة الصفين / نصر بن ابن مزاحم.
