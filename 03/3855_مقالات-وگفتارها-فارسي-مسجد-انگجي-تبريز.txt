بسم الله الرحمن الرحيم
مجموعه مقالات و گفتارها پيرامون حضرت مهدى (عجل الله تعالى فرجه الشريف) به انضمام 30 كلمه نورانى
اهداء، به ارواح مطهر و تعالى نواب خاص آقا امام زمان (عجل الله تعالى فرجه الشريف) " جناب عثمان بن سعيد، جناب محمد بن عثمان، جناب حسين بن روح نوبختى جناب على بن محمد سمرى " (رحمت الله عليهم اجمعين) و روح مطهر و بلند نائب عام آن فرزند زهراى مرضيه (سلام الله عليها) حضرت آيت الله العظمى امام خمينى " قدس الله نفسه الزكيه " و ارواح طيبه شهداى گلگون كفن انقلاب اسلامي و جنگ تحميلى
بسمه تعالى مقدمه ناشر موضوع حضرت مهدى (عليه آلاف التحية والثناء) و مهدويت يكى از مسائلى است كه همواره و از دير باز مورد توجه علماء خاصه و عامه حتى فرق ديگر و مذاهب غير اسلام بوده و هست و كتابهاى بىشمارى پيرامون آن به نگارش در آمده است، علاوه بر آنكه قسمت بسيارى از كتابهاى ديگر به اين موضوع اختصاص يافته است ولى جا دارد كه باز هم انديشمندان اسلامي در اين وادى قلم فرسائى نمايند تا تشنگان معرفت حجة الله حضرت مهدى موعود (عجل الله تعالى فرجه الشريف) را سيراب گردانند.
در اين راستا واحد برگزارى مراسم نيمه شعبان مسجد آيت الله انگجى تبريز كه در جهت برگزارى جشنهاى شكوهمند ميلاد نور ديده زهراى اطهر (سلام الله عليها) فعاليت
مىنمايد تصميم به چاپ مجموعه اى حاوى مقالات دانشمندان اسلامي در موضوع حضرت قائم (ارواح العالمين لتراب مقدمه الفداء) گرفت و با مراجعه به علماء بزرگوار در قم، تهران و تبريز طلب يارى كرده كه حاصل آن تلاش و اجابت و لطف بزرگان در صفحات آينده از نظر شريف شما خواهد گذشت.
در مطلع كتاب توجه به نكات زير ضرورى است:
1 - از كليه انديشمندان اسلامي كه با وجود مشغله هاى علمي، لطف فرموده و نوشتارى تقديم نمودند و چه آنهائى كه به علل مختلف نوشته اى ارائه ننمودند و فقط مشوق كارمان شدند از صميم قلب در حد توان خويش تشكر مىنمائيم.
2 - ترتيب مقالات كتاب به صورت الفبائى با عنايت به حرف نخست نام خانوادگى مؤلفان محترم تنظيم شده است.
3 صاحبان مقالات و گفتارها جملگى از مفاخر عالم اسلام مىباشند و نيازى به تعريف نيست و آوردن خلاصه زندگينامه ها در اول مقالات و گفتارها فقط اطلاع يافتن از سير زندگانى آن بزرگواران مىباشد كه با درخواست از محضر مباركشان در اختيار واحد قرار داده اند.
4 در پايان، تشكرات خود را از كليه عزيزان و برادرانى كه به نحوى در انتشار اين مجموعه ها سهم داشته اند، اعلام داشته و از درگاه خداوند تبارك و تعالى، موفقيت تمامى خادمان ساحت با عظمت مولانا صاحب العصر والزمان (عليه السلام) را در ظل عنايات حضرتش خواستاريم.
با اميد باستمرار حكومت جمهورى اسلامي ايران تا انقلاب شكوهمند امام مهدى (عليه السلام).
والسلام على ناموس الله الاكبر والامام
الثاني عشر، ابى الوقت ومولى الزمان الذى هو للحق امين وللخلق امان مولانا وسيدنا صاحب الزمان ارواح العالمين له الفداء وجعلنا من شيعته وانصاره واعوانه.
شعبان المعظم 1413 برابر با بهمن ماه 1371 واحد برگزارى مراسم نيمه شعبان مسجد آيت الله انگجى تبريز
سلام بر مهدى (عليه آلاف تحية والاكرام) بسمه تعالى السلام عليك يابن الابرار الزاهرة والاغلام الباهرة اللهم كما جعلت قلبى بذكره معمورا فاجعل سلاحى بنصرته مشهورا خداوندا: همچنان كه دل مرا با ياد حجت خود مهدى (عجل الله تعالى فرجه الشريف) آباد و زنده ساختى، سلاح مرا نيز در راه يارى او آخته ساز.
بعثت، سطع نور است بر عالم طبع و غدير استمرار آن در عرصة خاكى، عاشورا، شورى است براى تحكيم حكميت نور و مهدى (عليه السلام) انفجار نوري است سترگ در بطن ظلمت و متن تاريكى.
ره به سرچشمه خورشيد سپرده و به مطلع تابناك فروغ ازلى هدايت ديده دل دوخته و به قصد رسيده طليعه هاى ايام نوراني و پر فروغ خويشتن سرشار مىشويم.
زنگار تعين آئينه دل و غبار كثرت جان را با صيقل تولاى آن آفتاب
عالمتاب زدوده و دست تمنا بر بيكرانه هستى گشوده و آن عزيز مصر وفا را شب و روز مىطلبيم، تشعشع فجر ظلمت شكاف را مشعل هدايت طريق پر پيچ و خم خويش ساخته و به مشرق انوار ازلى و تجليگاه پرتو قدسى با ديدگانى پر نم از زلال شوق و شبنم اشتياق خيره شده و بدين سان ره مىسپاريم تا پاى جان، در سلك وصل جويان نيك مشرب نهاده و گرد ره آنان را توتياى زجاج جان و كحل البصر ديده دل سازيم.
همچو نسيم سبكبال سحرى با براق مناجات و رفرف طاعات از موج مواج اثير صبحگاهان عبور و آئينه دل را با لمعه لمعه پرتو آن مهر عالم فروز و عالم سوز منور مىداريم.
خمار آلودگان باده وصال و تشنگان جام تقرب در تشويشى جانفرسا، سر بر در خمخانه وحدت، منتظر كرشمه شراب ساقى السقايند تا دردشان به دردى دوا و دلشان به جرعه اى صفا يابد، آنانى كه هست هستى خويش را در نيستى و بقاء خود در فناء في الله طالبند.
سلام، سلام بر حافظ اسرار ربانى، سلام بر محرم رموز سبحانى و پرده نشين حريم روحانى.
سلام بر علم منصوب و درود به علم مصبوب سلام بر تو اى ميثاق مؤكد و اى ميعاد مسلم سلام بر تو اى آنكه جبهه هاى نور بر محور عشق تو مىچرخيد و نورانيت سيماى سينا پيمان محبوب از انوار جمال جميلت گلگون مىگشت.
سلام و درود بر تو، توئى كه مربى عقلى و معطى علم، توئى كه محيى روحي و حيات جان.
اى محرم راز شب زنده داران صغير و اى انيس عارفان كبير در دل شبهاى روحانى، آنان كه به شوق چشيدن شهد شيرين وصل، بىستون ناهمواريها و سختى ها را با تيشه همت و مردانگى شكافته و بى شك جمال جميل تو را كه جلوه اى از كانون معرفت است در آئينه سرخ فام شفق چه خوش به نظاره
نشستند.
سلام بر تو اى خلف ذاريات و عاديات، اى از تبار برگزيدگان مهذب و مطهر اى از سليل منتهاى مشهور و حقائق مأثور سلام بر تو، سلامى به صلابت يقين و درودى به زلالى تسنيم، سلامى به وسعت از كران تا بيكران.
اى زبده وجود تجلى و اى عزيز مصر هستى اى خونخواه شهيدان عشق، اى مونس باقيات السيوف، و اى امين سرباختگان سرافراز سلام بر تو، توئى كه فرزند صاحب معراجى و آورنده منهاج، توئى كه زاده آيات بيناتى و مولود حجج بالغات اى قبله اهل وفا و اى كعبه عقول اهل قبول، سلام بر تو سلامى به طراوت لاله و لطافت شبنم، توئى كه مشكوة قرب قدسى و مصباح بزم انس، توئى كه نور نخله طورى در عرصه ظهور اى عنصر لطيف در نشئه تجرد و اى روح ظريف در خلسه تعبد اى عنقاء بلند آشيان ستيغ از ليت و اى شاهين عرش پيماى ابديت اى دره بيضاى وحدت و اى حامل سر حقيقت اى مشرق انوار هدايت مصطفوى، و اى مطلع اسرار ولايت مرتضوى اى محور چرخ وجود و هستى، و اى نقطه پرگار شهود و حق پرستى تا به كى در طلب باده و تا چند خمارى * شود آيا به من سوخته لطفى بنمائى؟
طال الليالى بعدكم وابيض عينى من بكا * يا حبذا ايا منافى وصلكم يا حبذا اى قطب اقطاب طريقت و اى مدار دايره معرفت اى ناظم عقد جمان و اى رشك جنات ثمان
اى عنوان نسخه غيب و اى سر كتاب لا ريب اى هادى عاشقان مفتون و اى مهدى شيفتگان دلخون اى همدم شهداى گمنام و اى محرم عرفاى بى نام اى صفا بخش خيمه هاى خلوت نشينان و اى قنديل پر فروغ بزم شهيدان تو در نشأت نورى و ما در وادى ديجور، بيا و شوريدگان عشق و محبت را درياب، پرده ز رخسار برگشا و شيفتگان مهجور را مسرور فرما، كشتى شكستگان لجه تحير، در دل امواج هايل، نشان ساحلى را جستجوگرند كه در افقش آفتاب رخسار يار متجلى است.
اى مهر فروزانگر سر منزل توحيد * وى آيتى از روى تو خلوتگه خورشيد صد بحر وفا از قدح عشق تو جوشيد * هر كس كه يكى جرعه از آن بحر بنوشيد بگسست ز هم سبحه سجاده و زنار تو عشق خدا، روح خدا، نور خدائى * خورشيد به رخ پرده كشد چون تو درآئى مستور شود ماه اگر رخ بگشائى * بى جلوه شود سرو تو گر جلوه نمائى از قامت رعناى تو شد سرو نگون سار تا به كى در طلب تو سرگردان و تا چند در جستجوى تو آواره كوه و دشت و بيابان، ما با ديدگانى لبالب از سيل سرشگ، منزل به منزل، كو به كو، نشان سر منزل تو را مىجوئيم و در حسرت يك نظره نگاه، هزاران شعله آه در شبستان وصالت بر مىافروزيم تا به كرشمه عنايت نظرى به سوى دلسوختگان فراق نمائى.
اى جلوه حقيقة الحقايق و اى عصارة العصارات تابيدن گير
اى كانون شعشه قدس پرتو افشان اى سر عظيم بخوان و اى اسم اعظم بدم اى مسيح المسيحا و اى موعود موعودها، جمال خويش ز اهل نظر دريغ مدار اى راز بزرگ تجلى چهره بنما، اى كعبه عشاق نمايان شو و اى قبله جانها عيان گرد اى فجر صادق سر زن و اين شب يلدائى و ديجور فراق را سينه بشكاف اى ناجى مستغرقين برخيز و ما را از اين گرداب هايل و مخوف سكون به ساحل حركت رهنمون باش اى اميد رهايى بشتاب و بستگان قفس خاكدان تنگ را وا رهان اى تالى قرآن بيا و اى صاحب ذو الفقار برخيز اى خضر، گمگشتگان را درياب و از گردنه هاى مخوف و پرتگاه هولناك ماندن و پوسيدن و دهليزهاى يأس و كوير حرمان به مشكوة هدايت هادى باش، ما از تو نداريم به غير از تو تمنا.
سنة الهجر سنة وسنة الوصل سنة و انشاء الله روزى اين انتظار، كه واژه اى ژرف، فلسفه اى سترگ و عقيده اى بس عظيم در فرهنگ منتظران و مهدى طلبان تاريخ تشيع است با وزش نسيم جان بخش وصل و شميم جانفزاى تقرب، فصل وصل را نويد و ديدار يار غايب از نظر را در پى خواهد داشت.
امواج اين واقعه بزرگ در جام زرين خورشيد خواهد ريخت و رايحه عشق از كران تا بيكران آباديها و دشت و صحراها از دولت طلعت يار وزيدن خواهد گرفت، تسنيم شور و سلسبيل جذبه و كوثر صفا و معنويت از سرچشمه هاى عشق وعرفان جارى شده و زمزم زمزمه شور انگيز لا إله الا الله و اشهد ان محمدا رسول الله در جام بلورين جانهاى مشتاقان موج خواهد زد.
ترنم نو اى دلنشين بلال عشق در سحرگاهان روحانى و نيمروزها و
غروبها، از فراز مأذنه هاى مساجد اقصى نقاط عالم طنين انداز گشته و شيفتگان را شيفته تر و خفتگان را بيدار خواهد نمود.
آن روز جوهره عصمت جاودانگى و عينيت ايمان قوام و پايدارى خواهد يافت.
آن روز قطرات نور از جام لحظه ها و جرعه هاى فيض رحمانى از قدح عشق در قالب وجود متقيان خواهد ريخت.
آن روز همه چيز نور شده و روح نور، در همه چيز و همه جا حلول خواهد كرد.
آن روز نفس نور على نور تبلور خواهد يافت.
اللهم ارنا الطلعة الرشيده والغرة الحميده اللهم انا نرغب اليك في دولة كريمة، تعزبها الاسلام واهله و..
تبريز، شعبان 1413 صمد قاسم پور
نگاهى بكتاب شرعة التسميه تأليف: ميرداماد (ره) پيرامون حكم ياد كردن اسم و كنيه اصلى حضرت صاحب الزمان عليه السلام از حضرت حجة الاسلام والمسلمين استادى
شمه اى از زندگانى حضرت حجة الاسلام والمسلمين آقاى حاج شيخ رضا استادى (دامت افاضاته) حضرت حجت الاسلام والمسلمين آقاى حاج شيخ رضا استادى تهرانى در سال 1316 هجرى شمسى در تهران ديده به جهان گشودند و در همانجا تقريبا از سن هفده سالگى به تحصيل مقدمات علوم اسلامي پرداخته و حدود سه يا چهار سال بعد جهت ادامه تحصيلات عازم حوزه علميه قم مىشوند.
حجة الاسلام استادى پس از اتمام دوره سطح، دروس خارج فقه واصول را از محضر اساتيد و مراجع بزرگ استفاده نمودند.
استاد سالهاست كه در حوزه علميه قم به تدريس دروس فقه واصول و عقائد و غيره مشغول هستند.
از حضرتشان تأليفات و تحقيقات بسيارى به رشته تحرير درآمده كه به صورت كتاب يا مقاله چاپ شده است. همچنين رساله ها و كتابهاى متعددى توسط معظم له تصحيح و به طبع رسيده است و در رشته كتاب شناسى و نسخه شناسى تاكنون 16 كتاب و كتابنامه و مقاله از ايشان منتشر شده است.
بسم الله الرحمن الرحيم مطلب اول 1 - حتما مىدانيد كه از زمان امامت و غيبت حضرت مهدى (عجل الله تعالى فرجه الشريف) تا امروز صد ها كتاب ورسالة، مستقل و غير مستقل، به زبانهاى عربي و فارسى و غيره پيرامون آن حضرت نگاشته شده كه بيش از سيصد و پنجاه تاى آنها در كتابي بنام " كتابنامه امام مهدى (عليه السلام) " معرفى شده و اين كتابنامه در سال 1398 هجرى قمرى چاپ گرديده است. اين كتابها ورسالة ها، برخى پيرامون شرح حال آن حضرت و برخى در مسائلى از قبيل طول عمر، فائده امام غايب، فلسفه غيبت، كسانى كه خدمت آن حضرت رسيده اند، وظايف مردم نسبت به او در زمان غيبت و غيره مىباشد.
يكى از مسائل مربوط به آن حضرت كه در دهها روايت مطرح شده، مسأله حرمت يا كراهت يا جواز تصريح به اسم و كنيه اصلى آن بزرگوار در زمان غيبت است. (محمد - أبو القاسم)
مطلب دوم 2 - در كتاب شريف " الذريعة إلى تصانيف الشيعه " تأليف مرحوم علامه حاج آقا بزرگ طهرانى، چند كتاب ورسالة در اين موضوع ياد شده است مانند:
رسالة " حرمة التسمية " تأليف سيد محمد تقى قزويني (ذريعه ج 11) رسالة " تحريم تسمية صاحب الزمان (عليه السلام) " تأليف شيخ سليمان الماحوزى از دانشمندان سده يازده ودوازده (ذريعه ج 11) " رسالة في تحريم تسمية صاحب الزمان "، تأليف يكى از اساتيد علامه مجلسي، مرحوم ميرزا رفيع طباطبائي نائينى (ذريعه ج 11) " كشف التعمية في حكم التسمية " تأليف مرحوم شيخ حر عاملي صاحب " وسائل الشيعه ". اين كتاب در جواب رساله ميرداماد نوشته شده و مؤلف آن جواز تسميه را ثابت كرده است (ذريعه ج 18) رساله اى نيز در رد رساله مير داماد تأليف پدر سلطان العلماء (ذريعه ج 10) " فلك المشحون " تأليف سيد باقر بن احمد موسوى قزويني متوفانى 1244.
البته شايد اين رساله بتمامه درباره موضوع مذكور نباشد (نجم الثاقب حاجى نوري) رساله اى در جواز تسميه تأليف كمال الدين حسين بن حيدر كركي (ذريعه ج 11) " شرعة التسمية " تأليف ميرداماد (رحمة الله عليه) كه در سال 1020 تأليف شده است.
مطلب سوم 3 - كتاب " شرعة التسمية " همان است كه شيخ حر عاملي و پدر سلطان العلماء در پاسخ آن هر يك رساله اى نوشتند.
قطب الدين اشكورى صاحب كتاب ارزنده " محبوب القلوب " و شاگرد ميرداماد برخى از عبارات " شرعة التسمية " را در " محبوب القلوب " ياد كرده است.
سيد باقر قزويني هم در " فلك المشحون " خود از " شرعة التسمية " عبارتى را نقل كرده است.
مرحوم مير لوحى صاحب كتاب " كفاية المهتدى " و شاگرد مير داماد و شيخ بهائي، در كتاب " كفاية المهتدى " مىنويسد: اين ضعيف نزد آن دو نحرير عديم النظير (ميرداماد و شيخ بهائي) عليهما الرحمة به تعلم و تلمذ تردد داشت، در ميان ايشان بر سر جواز تسميه و حرمت آن در زمان غيبت، مناظره و مباحث روى نمود و آن گفتگو مدتى در ميان بود ولهذا سيد مشار إليه (يعنى ميرداماد) كتاب مذكور يعنى " شرعة التسمية " را تا ليف نمود.
مرحوم محدث قمى و استادش مرحوم حاجى نوري (رضوان الله عليهما) فرموده اند:
اين مسأله در عصر شيخ بهائي، نظرى شد و در ميان فضلاء محل تشاجر شد تا آنكه رسائل منفرده تأليف شد مانند " شرعة التسمية " محقق داماد ورسالة " تحريم التسيمة " شيخ سليمان ماحوزى و " كشف التعمية " شيخنا الحر العاملي (رضوان الله عليهم).
از كتاب " شرعة التسمية " چند نسخه خطى در كتابخانه هاى مركزى دانشگاه تهران، مجلس شورا، آيت الله مرعشى و آستان قدس رضوى موجود است و چند سال پيش از روى برخى از همين نسخه ها در قم در صد و شصت صفحه چاپ شده است.
مطلب چهارم 4 - در رساله " شرعة التسمية " بيست روايت كه به نظر مؤلف دلالت بر
حرمت داشته آمده است و نيز بحثهاى ديگرى هم دارد و لازم است يادآورى شود كه اين رساله پر است از فوائد رجالى، ادبى و غيره، كه اين فوائد بر ارزش آن افزوده و از روز تأليف مورد توجه دانشمندان قرار گرفته است.
مطلب پنجم 5 - مؤلف كتاب " شرعة التسمية " عالم جامع، محقق كامل، عارف الهى، معلم ثالث آية الحق، حضرت سيد محمد باقر بن عالم بزرگوار مير شمس الدين محمد حسينى استرآبادى مشهور به ميرداماد متولد حدود 960 - 970 و متوفاى 1041 است. شرح حال اين بزرگوار در بيشتر كتابهاى تراجم و نيز در مقدمه برخى از تأليفات چاپ شده ايشان آمده و نيازى به تكرار آن در اين مقاله نيست. ولى لازم مىدانيم چند مطلب را يادآورى كنيم:
الف: پدر بزرگوار مرحوم مير داماد، داماد محقق كركي صاحب " جامع المقاصد " بوده و به لقب داماد مشهور شده بود و پس از وفات ايشان اين شهرت و لقب به فرزندش منتقل شد. بنابراين گفتار برخى اشخاص بى اطلاع مىگويند او داماد شاه صفوي بوده و از اين راه به عقيده خود بر آن جناب و علماء شيعه خرده مىگيرند هيچ اساسى ندارد.
ب: شايد بهترين كتابي كه در شرح حال مير داماد نوشته شده كتابي باشد كه جناب آقاى سيد على موسوى بهبهاني در اين زمينه بعنوان رساله دكتراى خود تأليف كرده و گزيده اى از آن با عنوان " ميرداماد و فلسفه و شرح حال و نقد آثار او " در مجله دانشكده الهيات تهران چاپ شده است.
ج: مرحوم ميرداماد شعر هم مىگفته و مجموعه اشعار او دوبار يا بيشتر چاپ شده است. نمونه اى از شعر او كه درباره امير مؤمنان است مىآوريم:
اى علم ملت و نفس رسول * حلقه كش علم تو گوش عقل اى به تو مختوم كتاب وجود * وى به تو مرجوع حساب وجود
خازن سبحاني تنزيل وحى * عالم ربانى تأويل وحى تا كه شده كينت تو بو تراب * نه فلك از جوى زمين خورده آب راه حق و هادى هر گمرهى * ما ظلماتيم و تو نور اللهى آنكه گذشت از تو و غير گزيد * نور بداد ابله وظلمت خريد تأليفات مرحوم ميرداماد بسيار فراوان است و هنوز فهرست جامعى براى آنها تهيه نشده است.
در مقدمه شرح صحيفه او كه چند است چاپ شده، نام هشتاد و يك تا ليف ياد شده است.
آقاى بهبهاني، نود تا ليف از ايشان ياد كرده اند (مجله دانشكده الهيات تهران) و بين اين دو فهرست عموم و خصوص من وجه است، يعنى برخى از كتابها كه در فهرست مقدمه صحيفه است در فهرست آقاى بهبهاني نيست و بالعكس.
و ما نيز به برخى از تأليفات ايشان آگاه شديم كه در هيج كدام از آن دو فهرست نيست مانند " حق اليقين " كه در " شارع النجاة " از آن ياد شده است.
بنابراين براى اطلاع بيشتر وجامع تر، تتبع و بررسى جديد و گسترده ترى لازم است. در اينجا بد نيست اشاره شود كه اين تأليفات فراوان در رشته هاى زير است:
فلسفه، كلام، عرفان، تفسير، حديث، درايه، فقه، اصول فقه، رياضيات، منطق و ادبيات.
از تأليفات آن مرحوم تا آنجا كه ما اطلاع داريم كتابها ورسالة هاى زير چاپ شده است:
1 - " قبسات " دوبار چاپ شده است. (فلسفه) 2 - " جذوات " (فلسفه) چاپ سنگى و افست آن.
3 - " الرواشح السماوية " (حديث و درايه) چاپ سنگى و افست آن 4 - " شارع النجاة " (فقه) در الاثنى عشر رسالة چاپ شده، مقدمه آن نيز در
مجله نور علم چاپ شده است.
5 - " عيون المسائل " (فقه) در الاثنى عشر رسالة چاپ شده.
6 - " الاعضالات العوصيات في فنون العلوم والصناعات " با السبع الشداد چاپ شده.
7 - " الايقاضات في خلق الاعمال و افعال العباد " در حاشيه قبسات چاپ سنگى شده.
8 - " الايماضات والتشريفات في مسألة الحدوث والقدم " در حاشيه قبسات چاپ شده.
9 - " تعليقة على الاستبصار " در الاثنى عشر رسالة چاپ شده.
10 - " تعليقة على اصول الكافي " در يك جلد اخيرا در قم چاپ شده.
11 - " تعليقة على رجال الكشى " با خود رجال اخيرا در قم چاپ شده.
12 - " تعليقة على الصحيفة السجادية " در يك جلد توسط مهديه مير داماد منتشر شده.
13 - " تعليقة على القوائد العلامه " در الاثنى عشر رسالة چاپ شده.
14 - " تعليقة على مختلف الاحكام للعلامة " در الاثنى عشر رسالة چاپ شده.
15 - " تعليقة على نفلية الشهيد " در الاثنى عشر رسالة چاپ شده.
16 - " تفسير سورة الاخلاص " در الاثنى عشر رسالة چاپ شده و ترجمه فارسى آن كه توسط سيد محمود مير دامادى انجام شده، در قم به چاپ رسيده است.
17 - " خطب الصلاة الجمعة " در الاثنى عشر رسالة چاپ شده.
18 - " خلسة الملكوت = صحيفة القدس " با قبسات چاپ جديد، چاپ شده.
19 - " رسالة في وجوب صلاة الجمعة " در الاثنى عشر رسالة چاپ شده.
20 - " السبع الشداد " چاپ سنگى (اصول فقه). و نيز در الاثنى عشر رسالة
افست شده است.
21 - " ضوابط الرضاع " (فقه) به ضميمه چند رساله رضاعيه ديگر. چاپ سنگى 22 - " الكلمات القصار " در الاثنى عشر رسالة چاپ شده.
23 - " الجمع والتوفيق بين راى الحكيمين في حدوث العالم " در حاشيه قبسات چاپ شده.
24 - " الخليعة = الرسالة الخلعية " در سال 1956 ميلادى به كوشش هنرى كربن چاپ شده.
25 - " ميزان المقادير " در 1894 ميلادى در بمبئى چاپ شده (طبق گفته آقاى بهبهاني).
26 - " مشرق الانوار " مثنويى است به پيروى مخزن الاسرار نظامى با ديوان او چاپ شده.
27 - " ديوان اشعار " دوبار يا بيشتر چاپ شده. يك بار آن در اصفهان توسط انتشارات ميثم.
28 - همين كتاب " شرعة التسمية " مطلب ششم 6 - از كسانى كه در اين اواخر، اين بحث، يعنى (حكم تسمية صاحب الامر عليه السلام باسمه الاصلى) را خوب تحقيق كرده اند و نوشته آنان را مىتوان مكمل رساله " شرعة التمسية " دانست دو نفرند، يكى مرحوم حاج ميرزا حسين نوري صاحب " مستدرك "، در كتاب " نجم الثاقب "، و ديگرى مرحوم حاج ميرزا محمد تقى موسوى در كتاب " مكيال المكارم ".
در اينجا كلام مرحوم محدث نوري را كه فارسى و مختصرتر است نقل مىكنيم و به خوانندگان عزيز توصيه مىنماييم كه حتما اين بحث كتاب " مكيال
المكارم " را هم مطالعه فرمايند. مرحوم حاجى نوري، در " نجم الثاقب " چاپ علميه اسلاميه ص 48 تا 54 فرموده است:
مخفى نماند كه به مقتضاى اخبار كثيره معتبره قريب به متواتره به حسب معنى، حرمت بردن اين اسم مبارك است (محمد) در مجالس و محافل تا ظهور موفور السرور آن حضرت، و اين حكم از خصايص آن حضرت و مسلم در نزد قدماى امامية از فقهاء و متكلمين و محدثين، حتى آنكه شيخ اقدم أبو محمد حسن بن موسى نوبختى از علماى غيبت صغرى، در كتاب " فرق و مقالات " در ذكر فرقه دوازدهم شيعه بعد از وفات امام حسن عسكرى (عليه السلام) فرموده: كه ايشان امامية اند، آنگاه مذهب و عقيده ايشان را نقل مىكند تا آنكه مىفرمايد: " ولا يجوز ذكر اسمه ولا السؤال عن مكانه حتى يؤمن بذلك " و از اين كلام در اين مقام معلوم مىشود كه اين حكم از خصايص مذهب امامية است.
و از احدى از ايشان خلافى نقل نشده تا عهد خواجه نصير الدين طوسى، كه آن مرحوم قائل به جواز شدند و خلاف ايشان مضر نيست، چه به جهت قلت زمان و كمى وقت براى مراجعه به كتب نقليه گاهى به مذاهب نادره بلكه منحصر به خود قائل مىشدند مثل انكار بداء و توفيقى بودن اسماء حسنى و غير آن.
پس از ايشان از كسى نقل خلاف نشده جز از صاحب " كشف الغمه " على بن عيسى كه علماء را اعتنائى نيست به ترجيح ورد و قبول او در امثال اين مقام با آنكه در اينجا اشتباه عجيبى كرده و آن اين است كه در آن كتاب گفته: " من العجب ان الشيخ الطبرسي والشيخ المفيد (ره تعالى) قالا لا يجوز ذكر اسمه و لا كنيته ثم يقولون اسمه اسم النبي (صلى الله عليه وآله) وكنية وهما يظنان انهما لم يذكرا اسمه ولا كنيته وهذا عجيب " يعنى از آنكه شيخ طبرسى و شيخ مفيد گفتند كه جايز نيست ذكر اسم و كينه آن حضرت، مىگويند كه اسم او اسم پيغمبر (صلى الله عليه وآله) است و كنيه او كنيه آن حضرت وايشان گمان مىكنند كه ذكر اسم و كنيه آن جناب ننمودند. و از اين تعجب او بايد تعجب كرد كه فرق نكرده ميان تلفظ به اسم و كنيه كه حكم به حرمت فرمودند و
ميان اشاره به اسم و كنيه.
وبالجملة در عصر شيخ بهائي اين مسألة نظرى شد و در ميان فضلاء محل تشاجر شد تا آنكه در آن رسائل منفرده تا ليف شد مانند " شرعة التسمية " محقق داماد.
مير لوحى در " كفاية المهتدى " (3) گفته: كه اين ضعيف در نزد آن دو نحرير عديم النظير يعنى شيخ بهاء الدين محمد و مير محمد باقر داماد (عليهما الرحمة) به تعلم و تلمذ تردد داشت. در ميان ايشان بر سر جواز تسميه و حرمت آن در زمان غيبت مناظره و مباحثه روى نمود و آن گفتگو مدتى در ميان بود ولهذا سيد مشار إليه كتاب مذكور را تا ليف نمود، انتهى.
و رساله " تحريم التسمية " از عالم جليل شيخ سليمان ماحوزى، و " كشف التعميه " از شيخ حر، و " فلك المشحون " از جناب سيد باقر قزويني.
در " شرعة التسمية " دعواى اجماع نموده و ما عبارت او را به نحوى كه تلميذ رشيد فاضل او قطب الدين اشكورى در " محبوب القلوب " و جناب سيد باقر در " فلك المشحون " نقل كرده اند ذكر مىكنيم. قطب الدين فرموده:
قال السيد السند خاتم الحكماء والمجتهدين طاب ثراه في كتابه شرعة التسمية.. (4) و سيد نعمة الله جزايرى در " شرح عيون الاخبار " (5) قول به حرمت را نسبت به اكثر علماء داده و قول به جواز را جز به آن سه و بعضى از معاصرين خود به كسى نسبت نداده.
و با اين حال متبع دليل است و آن اخبار معتبره كثيره است كه متفرقا در اين كتاب ذكر شده و به بعضى از آنها اشاره مىشود:
اول: حديث سيزدهم از باب پنجم از نصوص خاصه كه شيخ جليل فضل بن شاذان در كتاب غيبت خود روايت كرده از جابر انصاري كه جندل بن جناده كه از يهودان خيبر بود خدمت رسول خدا (صلى الله عليه وآله) رسيد و بعد از چند سؤال، از اسامى اوصياى آن جناب پرسيد، يك يك را اسم بردند تا به امام
حسن عسكرى (عليه السلام)، آنگاه فرمود:
" بعد از آن غايب گردد از مردمان، امامى از ايشان " جندل گفت: يا رسول الله حسن از ايشان غايب گردد؟
فرمود: " نه و لكن پسر او حجت، غائب گردد غيبتى طولانى " جندل گفت: نام او چه باشد؟
رسول خدا (صلى الله عليه وآله و سلم) فرمود:
" نام برده نشود تا زمانيكه خداوند او را ظاهر سازد " دوم: حديث بيست و سيم، آنجا كه آن را صدوق و ديگران نيز به طرق معتبره از عبد العظيم حسنى روايت كرده اند كه او عرض عقايد ومعالم دين خود را خدمت حضرت امام على النقى (عليه السلام) كرد و امامان خود را شمرد تا آن جناب، پس حضرت فرمود:
" بعد از من امام و خليفه و ولى امر، فرزند من حسن است، پس مردمان را چگونه عقيدة است درباره خلف بعد از او؟ " گفت: بر چه وجه است آن، اى مولاى من؟
فرمود:
" از آن جهت كه نبينند شخص او را و حلال نباشد بر زبان آوردن نام او تا آنكه خروج كند و پرگرداند زمين را از عدل و داد آنچنانكه پر شده باشد از جور وظلم " سيم: حديث بيست و هفتم، آنجا كه از ابراهيم بن فارس نيشابورى روايت كرده كه چون خدمت حضرت عسكرى (عليه السلام) رسيد و حضرت حجت (عليه السلام) در پهلوى پدر بزرگوارش نشسته بود و از ضمير او خبر داد، پس از حال آن جناب پرسيد، حضرت فرمود:
" كه او فرزند من و خليفه من است بعد از من " تا آنكه گفت: پس از نام آن حضرت پرسيدم، فرمود:
" كه همنام و هم كنيه پيغمبر (صلى الله عليه وآله) است و حلال
نيست كسى را كه او را بنام يا به كنيت او ذكر كند تا زمانيكه ظاهر سازد خداوند دولت و سلطنت او را " چهارم: خبر صحيح مشهورى است كه آن را ثقة الاسلام در كافى و صدوق در عيون و كمال الدين و طبرسى در احتجاج از امام محمد تقى (عليه السلام) روايت كرده اند كه فرمود در خبرى طولانى كه حاصلش آنكه روزى امير المؤمنين (عليه السلام) در مسجد الحرام بود كه ناگاه مردى پيش آمد خوش هيئت و خوش لباس و سلام كرد و چند سؤال كرد و حضرت به امام حسن (عليه السلام) حواله فرمود، آن جناب جواب داد پس آن شخص گفت: اشهد ان لا إله الا الله و لم ازل اشهد بها و اشهد ان محمدا رسول الله و لم ازل اشهد بذلك.
آنگاه شهادت بر خلافت و وصايت آن جناب و يك يك از اوصياى آن حضرت داد تا آنكه گفت: شهادت مىدهم بر مردى از فرزندان حسن كه به كنيه نام برده نمى شود تا آنكه ظاهر شود امر او، پس پر كند زمين را از عدل را از عدل چنانچه پر شده از جور كه او قائم است به امر حسن بن على والسلام عليك يا امير المؤمنين ورحمة الله وبركاته. آنگاه برخاست و رفت.
پس حضرت به امام حسن (عليه السلام) فرمود: " در پى او برو، ببين به كجا مىرود. " پس حضرت فرمود كه: " او خضر بود " و در اين خبر شريف چند فايده است:
اول: آنكه نبردن نام شريف او از صفات معروفه آن حضرت بود كه تداول داشت در زمان انبياء و اوصياى گذشته.
دوم: آنكه از جمله تكاليف و معتقد اهل حق بود در جميع عصرها.
سيم: آنكه حكم ثابت است تا زمان ظهور و اختصاصى به زمان غيبت صغرى يا اوقات تقيه ندارد مطابق اخبار سابقه و آينده، و علامه مجلسي در بحار بعد از ذكر چند خبر كه تحديد فرمودند حرمت را تا زمان ظهور، فرموده:
كه اين تحديدات صريح است در نفى قول آنكه تخصيص داده اين را به زمان غيبت
صغرى به جهت اتكال بر بعضى تعليلات مستنبطه و استبعادات و هميه.
چهارم: در كافى و كمال الدين به سند صحيح مروى است از جناب صادق (عليه السلام) كه فرمود:
" صاحب اين امر مردى است كه نام او را به اسم او نمىبرد كسى مگر كافر " و فاضل صالح مازندراني در شرح اين خبر (6) گفته: كه مراد به كافر در اينجا تارك اوامر و فاعل نواهى است نه منكر پروردگار و مشرك به او (جل وجلاله) و در آن مبالغه اى است در تحريم تصريح به اسم آن جناب، و شايد آن مختص باشد به زمان تقيه به دليل آنچه ذكر نموديم در مواضع متفرقه و دلالت بعضى اخبار بر آن ظاهرا، و مؤيد اين كلام است باقى نبودن به تحريم در آن در جميع اوقات و ازمان اتفاقا، و هر گاه تخصيص ما به آن راه يافت جايز است حمل آن بر آنچه ذكر نموديم سپس دليل نمىشود بر شمول تحريم مر تمام زمان غيبت را، انتهى.
و جهات ضعف اين كلام بر ناظر مخفى نيست، خصوص قرار دادن جواز در ايام ظهور را مخصص عمومات ادله حرمت با آنكه در همه آنها، آن زمان را غايت تحريم قرار دادند پس گاهى داخل نبود تا به اتفاق خارج شود و پيش از ظهور، قائلين به حرمت كه جمهور علمايند هيچ زمانى را خارج نكردند، و بر فرض تسليم، خروج زمانى سبب جواز تصرف در عام نمىشود و حمل بر تقيه در بسيارى از آنها راه ندارد بلكه در معدودى كه احتمال مىرود شبهه اى است كه خواهيم گفت.
پنجم: در كافى وعيون و كمال الدين و غيبت شيخ طوسى و غيره مروى است كه حضرت امام على النقى (عليه السلام) به أبو هاشم داود بن قاسم جعفرى فرمود:
" خلف بعد از من حسن پسر من است پس چگونه است حال شما با خلف بعد از خلف؟ " گفت: گفتم: چرا فداى تو شوم؟
فرمود:
" زيرا كه نمىبينيد شخص او را و حلال نيست براى شما ذكر او بنام او " ششم: در كافى و كمال الدين از ريان بن صلت مروى است كه گفت: شنيدم حضرت رضا (عليه السلام) مىفرمايد:
" به جسمش ديده نمىشود و به اسم نام برده نمىشود " هفتم: " در كمال الدين مروى است كه حضرت صادق (عليه السلام) فرمود به صفوان بن مهران كه:
" مهدى از فرزندان من است، پنجم از فرزند هفتم، غايب مىشود از شما شخص او و حلال نيست براى شما نام بردن او " و همين خبر را در آنجا به سند ديگر از عبد الله بن يعقوب روايت كرده.
هشتم: نيز در آنجا روايت كرده از حضرت كاظم (عليه السلام) كه فرمود در ضمن ذكر قائم (عليه السلام) كه:
" مخفى مىشود بر مردم ولادت او، و حلال نيست براى ايشان نام بردن او تا آنكه ظاهر نمايد او را خداى عز وجل، پس پر كند به او زمين را از داد چنانچه پر شده باشد از جور وظلم " نهم: نيز در آنجا و خراز در " كفاية الاثر " روايت كردند از حضرت جواد (عليه السلام) كه فرمود:
" قائم ما آن كسى است كه مخفى مىشود بر مردم ولادت او و غايب مىشود از ايشان شخص او و حرام است بر ايشان نام بردن او و او همنام رسول خدا (صلى الله عليه وآله) و هم كنيه اوست " دهم: و نيز در آنجا مروى است كه بيرون آمد در توقيعات صاحب الزمان (صلوات الله عليه) كه:
" ملعون است كسى كه مرا نام برد در محفل مردم " يازدهم: و نيز در آنجا از محمد بن عثمان عمرى (قدس الله روحه) مروى است كه گفت: بيرون آمد توقيع به خط آن جناب كه آن را مىشناختم كه:
" هر كه نام مرا برد در مجمعى از مردم به اسم من پس بر او باد لعنت خداى
تعالى " دوازدهم: و نيز در آنجا مروى است كه از حضرت باقر (عليه السلام) كه عمر پرسيد از حضرت امير المؤمنين (عليه السلام) از حال مهدى وگفت: اى پسر ابي طالب خبر ده مرا از مهدى كه اسم او چيست؟
فرمود:
" أما اسم، پس نمىگويم زيرا كه حبيب من وخليل من وصيت كرد به من كه او را بنام خبر ندهم تا آنكه مبعوث فرمايد او را خداى عز وجل و آن امورى است كه خداى در علم خود آن را به رسول خود به وديعت سپرده " سيزدهم: شيخ حسن بن سليمان حلى در كتاب " مختصر " (7) نقل كرده از سيد حسن بن كيش كه در كتاب خود روايت كرده با اسناد خود از جناب صادق (عليه السلام) كه آن جناب اشاره فرمود به پسر خود موسى (عليه السلام) و فرمود:
" پنجم از فرزندان او، غائب مىشود شخص او و حلال نيست ذكر او به اسمش " و اين اخبار كثيره معتبره كه شرايط حجيت آنها تمام و مؤيد است به اجماع منقول و شهرت محققه وافى است در اثبات مدعى.
و با اين حال مؤيد است به چند چيز:
اول: آنكه در تمام اخبار معراج كه در آنجا خداى تعالى اسامى يك يك از امامان را براى پيغمبر خود نام برده، همه را بنام اسم برده جز حضرت مهدى (عليه السلام) كه به لقب ذكر فرموده و آن خبر بيايد در اين باب وباب آينده.
دوم: آنكه در جميع اخبار نبويه كه در آنجا رسول خدا (صلى الله عليه وآله) ذكر فرمودند نام هر يك از اوصياى خود را و جمله اى از آنها بيايد در باب پنجم، همه را بنام خود اسم بردند جز آن جناب را كه به لقب ياد كردند يا فرمودند " همنام من " و حال آنكه حضرت باقر و امام محمد تقى نيز همنام آن جناب بودند.
سيم: كثرت القاب شايعه متداوله آن جناب كه پيش از ولادت و پس از آن در ميان امت شايع بود حتى آنكه در جميع امم سالفه كه بشارت مىدادند به ظهور آن جناب چنانچه بيايد از خطبه روز غدير رسول الله (صلى الله عليه وآله) در نزد همه به لقب معروف و در زيارت آن جناب است " السلام على مهدى الامم " و اما حمل اين اخبار بر تقيه، پس از جهاتى جايز نيست:
اول: آنكه تمام محدثين خاصه و عامه، اين فقره را از رسول الله (صلى الله عليه وآله) نقل كرده اند كه فرموده اند " اسم مهدى، اسم من است " چنانچه با اسانيد و مآخذ آن در باب چهارم اشاره خواهد شد پس همه دانا بودند به اسم آن جناب پس كيست آنكه از او بايد پنهان داشت.
دوم: آنكه در بسيارى از اين اخبار و غير آن نهى مذكور به نبردن اسم تصريح فرمودند كه او همنام رسول خدا (صلى الله عليه وآله) است و با اين كلام راوى و سامع دانا شدند بنام اصلى پس اگر تقيه از آنها بود كه دانا شدند و اگر از غير است كه بايد ايشان در جاى ديگر ذكر نكنند پس عدم ذكر در آن مجلس راهى ندارد بلكه لازم بود تنبيه ايشان كه نكردند.
سيم: آنكه ذكر نكردن جناب خضر، اسم آن حضرت را در محضر شريف امير المؤمنين (عليه السلام) و اسم نبردن را از اجزاى شهادت و صفات آن حضرت قرار دادن و همچنين اسم نبردن رسول خدا (صلى الله عليه وآله) براى جند يهودى خيبرى، قابل حمل بر تقيه نيست.
چهارم: آنچه گذشت كه غايت اين حرمت را ظهور قرار دادند و اين جمع شود با آنكه حرمت، دائر مدار خوف باشد.
پنجم: آنكه مجرد ذكر اين اسم منشأ خوف و فساد بود به ملاحظه آنكه جبارين در صدد قمع و قتل آن جناب بودند چون به ايشان رسيده بود كه زوال ملك جبارين و انقطاع دولت ظالمين بر دست آن حضرت است پس بهتر آن بود كه به هيچ اسم و لقب معروفى ذكر نشود خصوص لقب مهدى كه در همه آن وعدها و وعيدهاى نبوى آن جناب به اين لقب ذكر شده و معروف شده بود به آن تا آنكه
پسر خطاب از امير المؤمنين (عليه السلام) از حال مهدى مىپرسد، وعبد الملك از زهرى، و منصور از سيف چنانچه بيايد.
پس اين اختصاص به اين اسم راهى نباشد جز بودن آن از اسرار مكنونه و خصايص الهيه، مثل بودن امير المؤمنين از خصايص جد بزرگوارش.
بعضى احتمال دادند كه شايد سبب حرمت آن باشد كه عوام به شنيدن آن معتقد اهل كتاب شوند كه مىگويند، پيغمبر آخر الزمان بعد از اين ظاهر خواهد شد.
و اما آنچه دلالت بر جواز مىكند پس چند خبر است كه به حسب سند يا متن ضعفند.
مثل خبرى كه در لقب سيد گذشت كه كنيز خيزرانى گفت كه: نرجس خواتون در حيات امام حسن (عليه السلام) وفات كرد و بر سر قبر او لوحى بود كه در آن نوشته بود " هذا قبر ام محمد " اين قبر مادر م ح م د است.
و اين خبر علاوه، بر ضعف سند و مجهول بودن راوى، و معلوم نبودن نويسنده و دلالت نكردن نوشتن بر جواز گفتن، معارض است با چند خبر كه بعضى بيايد در باب ششم كه نرجس خواتون بعد از وفات آن حضرت حيات داشت و احتمال مىرود كه " ام محمد " كنيه نرجس خواتون باشد پس دلالتى بر مدعى نخواهد كرد، و در خبر همين كنيزك است كه اسم مادر آن حضرت صيقل بود، و در " كمال الدين " صدوق مروى است كه صيقل در وقت وفات حضرت عسكرى حاضر بوده و او آب را با مصطكى جوش داد و خدمت آن جناب آورد و بعد از نماز صبح و نياشاميده وفات كرد.
و مثل خبر لوح، آن اگر چه در نهايت اعتبار است و لكن در متن آن، اختلاف بسيار است و در بسيارى از آن به لقب و كنيه ذكر شده اگر كسى بخواهد به جلد نهم بحار مراجعه كند كه بيشتر آنها را ضبط كرده و علاوه، ذكر در آن لوح كه از اسرار مخزونه است وجز جابر كسى او را نديد، دلالت بر جواز گفتن نمىكند، و به طريقى كه صدوق روايت كردند اسم مذكور است، و لكن
بعد از ذكر خبر فرموده: خبر چنين رسيده و آنچه من به او اعتقاد دارم نهى است از نام بردن آن جناب.
و مثل خبرى كه از على بن احمد نقل شده كه در مسجد كوفه سنگ ريزه اى را ديد كه در آن اين اسم مبارك نقش شده بود به حسب خلقت، و ضعف دلالت آن نيز واضح است.
و روايت ابى غانم كه حضرت را فرزندى شد و او را فلان اسم گذاشت و معلوم است كه در نام بردن او يا مثل او از رواة غير معروفين حجتى نباشد و خصوص آنكه نام نهادن غير او نام بردن است.
و بعضى أدعيه كه به اسم مذكور شده، و آن علاوه بر قلت، و معارضه با بيشتر آنها كه به لقب ذكر شده، و معلوم نبودن رسيدن به اين نحو، چه احتمال مىرود كه امام اول را اسم بردند و باقى را حواله به خواننده كردند، چنانچه در مواضع بسيار تصريح شده، پس برگشت آن به نادانى راوى باشد، دلالت بر جواز در غير آن موضع نكند.
و اضعف از همه استشهاد به كنيه امام حسن (عليه السلام) كه " أبو محمد " است چه كنيه براى آن جناب هر گاه اسم علم شد التفاتى در آن به ولد نيست مثل " أبو الحسن اول " و " أبو الحسن دوم " و اجزاء أعلام مركب دلالت بر جزء معنى نكند مثل " عبد شمس " و " ابى به كر " و امثال آنها.
وبالجملة دست بر داشتن از آن اخبار صحيحه صريحه مؤيده به اجماع و شهرت ووجوه سابقه، به جهت اين رقم اخبار، خروج است از قانون استدلال و طريقه فقهاء، و در اين مقام، بعض مباحث علميه بود كه با كتاب فارسى مناسبت نداشت.
اين بود كلام محدث نوري، كه مىتوان آن را خلاصه فارسى رساله " شرعة التسمية " مرحوم مير داماد دانست. (رحمت الله عليهم)
پاورقيها 1 - فرق الشيعه نوبختى، ص 117.
2 - كشف الغمه اربلى 3 / 438.
3 - معاصر علامه مجلسي بوده و اين كتاب هم چاپ نشده است.
4 - آنگاه عبارت صفحه سوم رساله " شرعة التسمية " را بتمامه نقل فرموده است.
5 - اين كتاب هم چاپ نشده.
6 - در شرح كافى كه چاپ شده است. 6 / 217.
7 - از كتابهاى سده هشتم است و چاپ شده است.
ولى عصر مهدى موعود (عجل الله تعالى فرجه الشريف) از حضرت آيت الله تجليل تبريزى)
شمه اى از زندگانى حضرت آيت الله آقاى حاج شيخ أبو طالب تجليل تبريزى (دامت افاضاته) ولادت - تحصيلات:
حضرت آيت الله آقاى شيخ أبو طالب تجليل تبريزى به سال 1345 ه‍. ق برابر با 1305 ه‍. ش در تبريز ديده به جهان گشودند. والد معظم شان مرحوم جناب آقاى حاج ميرزا على اكبر تجليل كه مردى تقوى پيشه و ديندار بود، مىباشد.
آيت الله تجليل مقدمات تحصيل علوم اسلامي را در زادگاه خويش در محاضر اساتيد وقت به پايان مىرسانند.
عزيمت به حوزه علميه قم:
به سال 1364 ه‍. ق برابر با 1324 ه‍. ش به حوزه علميه قم عزيمت مىنمايند و به تكميل سطوح عاليه علوم اسلامي مىپردازند.
اساتيد استاد در قم به شرح زير مىباشد:
1 - استاد محقق، مدقق، علامه جليل القدر، آيت الله العظمى مرحوم آقاى حجت (قدس سره
الشريف)، حضور در دروس فقه واصول معظم كه از سال 1326 شمسى تا آخر حيات ايشان.
2 - نابغة الفقهاء و مفخر الفقهاء والمجتهدين آيت الله العظمى مرحوم آقاى بروجردى، (قدس سره الشريف) حضور در دروس فقه واصول معظم كه از سال 1326 شمسى تا آخر حيات ايشان.
3 - استاد عالى مقام مرحوم علامة طباطبائي (قدس سره الشريف)، استفاده از معظم له در حكمت و فلسفه كه چند سال آيت الله تجليل و چند نفر ديگر بالاختصاص استفاده مىنمودند.
استاد سالهاست كه به تدريس سطوح عاليه علوم اسلامي (خارج فقه واصول) مشغول مىباشند كه تقريرات دروس فوق الذكر و دروس تحليلى خارج معظم له در عقائد و رجال كه توسط شاگردانشان نوشته شده و بالغ بر دهها جلد مىباشد، آماده چاپ است.
تأليفات:
1 - كتاب البيع (تقريرات درس مرحوم آيت الله العظمى حجة كوه كمرى) مطبوع در سال 1372 و 1409 قمرى 2 - تقريرات درس مرحوم آيت الله العظمى حجة كوه كمرى في الصلاة.
3 - تقريرات درس مرحوم آيت الله العظمى حجة كوه كمرى في الاصول.
4 - تقريرات درس مرحوم آيت الله العظمى بروجردى في الفقه.
5 - تقريرات درس مرحوم آيت الله العظمى بروجردى في الاصول.
6 - تعليقات تحقيقيه على الكتاب البيع، مطبوع - مكرر.
7 - رسالة حجية الشهرة، مطبوع - مكرر.
8 - معجم الثقات و ترتيب الطبقات، مطبوع - مكرر 9 - من هو المهدى؟
10 - اسلام شناسى (شناخت اسلام) 11 - تكملة احاديث اثبات الهداة من كتب العامة 12 - دائرة المعارف المحاسن والمساوي في الاسلام (كه با تتبع كامل در كليه منابع حديثيه، جامع مدارك و مآخذ در هر يك از محسنات و مقبعات در شرع اسلام كه احتمالا بالغ به دو هزار موضوع است، به ترتيب حروف تهجى تنظيم، كه حرف الف آن كه آماده طبع است، 3 جلد مىباشد.
13 - ارزشها و ضد ارزشهاى انسانى در قرآن كريم 14 - راه هاى خداشناسى در طبيعت يا كتاب الله تكوينى (كه توسط بعضى از طلاب خارجي به عربي و انگليسى ترجمه شده است) 15 - پاسخ هاى ما به اشكالات دينى در سرتاسر كشور (1) 16 - رسالة في عدم الامام 17 - تعليقات بر عروة الوثقى 18 - تعليقات بر وسيلة النجاة 19 - فوائد فقهيه و اصوليه و رجاليه و..
بسم الله الرحمن الرحيم ضرورت وجود حجة الله معصوم در عصر وزمان انسان داراى ويژگيهائى است كه در هيچيك از موجودات جهان وجود ندارد.
1 - او موجودى است داراى قدرت تفكر و نيروى عاقله كه با كاربرد آن مىتواند راه هاى خداشناسى را پيموده، و نفس خود را در ميدان مشتهيات زندگى مهار كرده و صراط مستقيم الهى را طى كند.
اين مزيتى است كه انسان در ميان انواع گوناگون جانداران به آن ممتاز است.
به دليل وجود همين مزيت است كه قرآن هدف از آفرينش انسان را چنين معرفى مىكند:
" و ما خلقت الجن والانس الا ليعبدون " (1) (من جن و انس را جز براى عبادت خود نيافريدم) 2 - انسان تنها موجودى است كه در عالم خلقت، تكليف و اوامر و نواهى الهى به سوى او متوجه است.
هيچكدام از موجودات اين جهان، مورد تكاليف الهيه نيستند و تنها انسان است كه پروردگار عالم در اين جهان او را مكلف ساخته است و به او اختيار طاعت و معصيت و موافقت و مخالفت اوامر الهى را داده است كه به اختيار خود مىتواند خدا را طاعت يا معصيت كند. اين ويژگى در فرشتگان نيز نيست، زيرا آنان يا چنين اختيارى ندارند و يا انگيزه هاى گناه كه در انسان است يعنى شهوات نفسانى و اميال حيوانى، در آنها وجود ندارد.
اين انسان است كه آميخته اى از شهوات حيوانى كه انگيزه گناه است و عقل و نيروى خداشناسى كه عامل طاعت و بازدارنده از معصيت است، مىباشد.
انسان اگر در چنين شرايطى به اختيار خود خدا را طاعت كند بر فرشتگان برترى دارد و از آنها افضل است و اگر اوامر و نواهى الهى را مخالفت كرد از انواع حيوانات پست تر است، زيرا آنان تكليف ندارند تا گناه از آنها صادر شود.
قرآن ميگويد:
" إنا عرضنا الامانة على السموات والارض والجبال فأبين أن يحملنها و اشفقن منها وحملها الانسان إنه كان ظلوما جهولا " (2) (ما امانت الهيه را بر آسمان و زمين و كوهها عرضه داشتيم، آنها از حمل آن ابا كردند و به حمل آن جرئت نكردند، پس انسان حمل آن را به عهده گرفت، او ظلوم و جهول است) آرى، انسان است كه اين امانت خطير و پر ارزش و بسيار خطرناك اختيار طاعت و معصيت در برابر پروردگار عالم را پذيرفته و مىتواند خدا را به اختيار خود طاعت يا معصيت كند.
او اگر با وجود قدرت بر معصيت از آن پرهيز و خدا را طاعت كند بر فراز قله آفرينش قرار مىگيرد پس هدف نهائى پروردگار متعال از خلقت نوع انسان، آفرينش موجودى است كه به اختيار خود با وجود قدرت بر معصيت، خدا را اطاعت كند و اگر در هر عصر و زمانى در نبى نوع انسان فردي نباشد كه معصوم بوده و صرفا خدا را
طاعت كند و از معصيت دورى و تجنب نموده و به هيچ وجه آلوده به گناه نشود هدف كامل پروردگار متعال از آفرينش انسان حاصل نشده است و اين محال است كه هدف نهائى پروردگار متعال حاصل نشود و آن حجة الله معصوم است كه در سرتاسر عمر سر سوزنى گناه از او صادر نمىشود و خدا را معصيت نمىكند.
اين است كه در احاديث معتبره مستفيضه آمده است:
" إن الارض لا تخلوا من الحجة ولو لم يبق إلا اثنان لكان احدهما الحجة " (روى زمين از حجت خدا خالي نمىماند، و اگر نماند جز دو نفر يكى از آنها حجت خدا است) باز در احاديث ديگرى آمده است:
" لو لا الحجة لساخت الارض باهلها " (اگر حجت الله نباشد زمين اهلش را فرو مىبرد و حمل انسانهائى را كه بر پشت او معصيت خدا را مىكنند تحمل نمىكند) چنانچه در دعاى معروف عديله آمده است:
" بيمنه رزق الورى وبوجوده ثبتت الارض والسماء " (به يمن وجود حجت الله است كه مردم از رزق الهى بهره مند مىشوند و به وجود اوست كه زمين و آسمان ثبات يافته است) اخبار حضرت مهدى (عليه السلام) متواتر است يكى از موضوعاتى كه بيشترين احاديث در مورد آن از نبى اكرم (صلى الله عليه وآله و سلم) در كتابهاى منابع حديث اعم از شيعه و سنى وارد شده، حضرت مهدى (عليه السلام) است. همچنين ائمه معصومين (عليهم السلام) از حالات او خبر داده و درباره او فراوان سخن گفته اند.
اخبار و احاديث حضرت مهدى (عليه السلام) كه جهان را پر از عدل و داد
مىكند همانگونه كه از ظلم و ستم پر شده است، متواتر است.
متواتر يعنى خبرى كه خبر دهندگان مختلف از آن بقدرى زياد باشند كه جاى ترديد باقى نماند و مستلزم قطع و يقين گردد مانند شهرهاى دور دست جهان در حال حاضر، يا برخى از وقايع تاريخى در زمان هاى گذشته، با اينكه ما آنها را به ديده خود نديده ايم از اخبارى كه در مورد آنها به ما رسيده است قطع و يقين نسبت بوجود آنها براى ما حاصل شده است.
در مورد حضرت مهدى (عليه السلام)، اخبار رسيده از پيامبر اكرم (صلى الله عليه وآله) بقدرى زياد است كه بيشتر از حد تواتر است، حتى تنها احاديثى كه در مورد حضرت مهدى (عليه السلام) در كتابهاى اهل سنت نقل كرد اند به اندازه حد تواتر است، چنانچه بر برخى از كتابهاى اهل سنت به متواتر بودن آن تصريح كرده اند مانند كتابهاى زير:
" تهذيب التهذيب " ج 9 ص 144 ط حيدر آباد الدكن " الصواعق المحرقة " ص 165 ط مصر " نور الابصار " ص 171 ط مصر " اتحاف اهل الاسلام " مخطوط " الاشاعة لاشراط الساعة " ص 87 " اسعاف الراغبين " ص 140 كتابهاى مأخذ اهل سنت كه مشتمل بر اخبار حضرت مهدى (عليه السلام) است زياد است و ما نام 145 كتاب از آنها را در كتاب " من هو المهدى؟ " ذكر كرده ايم.
اقسام احاديث وارده در مورد حضرت مهدى (عليه السلام) احاديث وارده در مورد حضرت مهدى (عليه السلام) بطور كلى به چند دسته تقسيم مىشود:
1 - احاديث وارده در اينكه يگانه عامل تصفيه جهان از ظلم و بيدادگرى ها و حاكم ساختن عدل و داد در سرتاسر جهان، حضرت مهدى (عليه السلام) است.
2 - احاديث وارده در مورد معرفى نسب آن حضرت و بيان اسم پدر و يكايك اجدادش تا پيامبر اكرم (صلى الله عليه واله و سلم).
3 - احاديث وارده در خصوصيات آن حضرت.
4 - احاديث وارده در مورد غيبت آن حضرت كه به دوران غيبت صغرى (كوتاه مدت) و غيبت كبرى (دراز مدت) تقسيم مىشود.
5 - احاديث وارده در علائم ظهور آن حضرت.
6 - احاديث و اخبار وارده در مورد كسانى كه پيش از غيبت به حضور آن حضرت رسيده اند.
7 - سرگذشت كسانى كه در طول زمان غيبت در هر عصر و زمانى به خدمت آن حضرت رسيده اند، تعداد كسانى كه به حضور آن حضرت در زمانهاى مختلف حتى در زمان ما به حضور آن حضرت رسيده اند بى شمار است كه برخى از آنها را در طى كتابها ضبط كرده اند.
كتابهاى زيادى در طول قرون گذشته در مورد آن حضرت و بالخصوص در مورد غيبت او و همچنين در مورد كسانى كه در زمانهاى گذشته به حضور مباركش رسيده اند نوشته شده است، در زمان ما نيز كسانى درك فيض حضور آن حضرت را كرده اند.
احاديث بيانگر نسب حضرت مهدى (عليه السلام) كتاب " من هو المهدى؟ " كه توفيق تأليف آن نصيب حقير گرديد تنها به منظور ضبط احاديث وارده در مورد نسب آن حضرت مىباشد كه عناوين برخى از فصول آن به قرار ذيل است:
احاديث وارده از پيامبر اكرم (صلى الله عليه وآله و سلم) در مورد معرفى نسب و يكايك پدران حضرت مهدى (عليه السلام) احاديث وارده از امام اول حضرت امير المؤمنين على (عليه السلام) در مورد معرفى نسب و يكايك پدران مهدى (عليه السلام) احاديث وارده از امام دوم حضرت مجتبى امام حسن (عليه السلام) در مورد معرفى نسب و يكايك پدران حضرت مهدى (عليه السلام) احاديث وارده از امام سوم حضرت سيد الشهداء حسين بن على (عليه السلام) در مورد معرفى نسب و يكايك پدران حضرت مهدى (عليه السلام) احاديث وارده از امام چهارم حضرت سجاد على بن الحسين (عليه السلام) در مورد معرفى نسب و يكايك پدران حضرت مهدى (عليه السلام) احاديث وارده از امام پنجم حضرت باقر محمد بن على (عليه السلام) در مورد معرفى نسب و يكايك پدران حضرت مهدى (عليه السلام) احاديث وارده از امام ششم حضرت صادق جعفر بن محمد (عليه السلام) در مورد معرفى نسب و يكايك پدران حضرت مهدى (عليه السلام) احاديث وارده از امام هفتم حضرت كاظم موسى بن جعفر (عليه السلام) در مورد معرفى نسب و يكايك پدران حضرت مهدى (عليه السلام) احاديث وارده از امام هشتم حضرت رضا على بن موسى (عليه السلام) در مورد معرفى نسب و يكايك پدران حضرت مهدى (عليه السلام) احاديث وارده از امام نهم حضرت جواد محمد بن على (عليه السلام) در مورد معرفى نسب و يكايك پدران حضرت مهدى (عليه السلام) احاديث وارده از امام دهم حضرت هادى على بن محمد (عليه السلام) در مورد معرفى نسب و يكايك پدران حضرت مهدى (عليه السلام) احاديث وارده از امام يازدهم حضرت عسكرى حسن بن على (عليه السلام) در مورد معرفى نسب و يكايك پدران حضرت مهدى (عليه السلام) فهرست برخى از فصول ديگرى كه در كتاب مذكور آمده است بدين قرار
است:
مهدى (عليه السلام) فرزند يازدهم پيامبر اكرم (صلى الله عليه وآله) است (131 حديث) مهدى (عليه السلام) فرزند دهم امير المؤمنين على (عليه السلام) است (134 حديث) مهدى (عليه السلام) فرزند نهم حسين بن على (عليه السلام) است (130 حديث) مهدى (عليه السلام) فرزند هشتم على بن الحسين (عليه السلام) است (111 حديث) مهدى (عليه السلام) فرزند هفتم حضرت باقر (عليه السلام) است (111 حديث) مهدى (عليه السلام) فرزند ششم حضرت صادق (عليه السلام) است (110 حديث) مهدى (عليه السلام) پنجم حضرت موسى بن جعفر (عليه السلام) است (106 حديث) مهدى (عليه السلام) فرزند چهارم حضرت رضا (عليه السلام) است (98 حديث) مهدى (عليه السلام) فرزند سوم حضرت جواد (عليه السلام) است (97 حديث) مهدى (عليه السلام) فرزند دوم حضرت هادى (عليه السلام) است (96 حديث) مهدى (عليه السلام) فرزند بلا واسطه امام حسن عسكرى (عليه السلام) است (96 حديث) در دو فصل جداگانه ولادت آن حضرت را از كتابهاى اهل سنت نقل كرده ايم كه بدين قرار است:
" الاتحاف بحسب الاشراف " ص 68 " نور الابصار " ص 168 " الصواعق المحرقة " ص 124 " كفاية الطالب " ص 458 " صحاح الاخبار " ص 55 " الشذورات الذهبية " ص 117 " مطالب السؤول " ص 69 " وفيات الاعيان لابن خلكان " ج 1، ص 571 " تذكرة الخواص " ص 204 " سبائك الذهب " ص 78 " العبر للذهبي " ج 2، ص 31 " مواليد الأئمة على ما فى البحار " ج 15، ص 314 " الفصول المهمة " ص 274 " اخبار الاول و آثار الدول " ص 117 و 118 " اليواقيت والجواهر " ج 2، ص 143 " تاريخ الاسلام والرجال " ص 370 " مشارق الانوار " ص 153 " بغية المسترشدين " ص 296 " نور الابصار " ص 229 " الاتحاف بحب الاشراف " ص 68 " مرآة الاسرار " ص 31 " نزهة الجليس " ج 2، ص 128 " منال الطالب " مخطوط " ينابيع المودة " ج 3، ص 113 و 123 " جالية الكدر " ص 207
" مفتاح النجا " ص 189 " شواهد النبوة " ص 21 " وسيلة النجاة " ص 417 " فصل الخطاب على ما في الينابيع " ص 383 برخى ديگر از كتابهاى اهل سنت كه ولات حضرت مهدى (عليه السلام) را ثبت كرده اند و ما بالواسطة از آنها نقل مىكنيم بدين قرار است:
" احياء الميت " " ابطال نهج الحق " " سبائك الذهب " " روضة الصفا ج 3 " " تاريخ منصوري " " اربعين ابى الفوارس " " رساله عبد الحق دهلوى " " روضة الاحباب " " هداية السعداء على ما في كشف الاستار " " المكاشفات للمرودى " " حالات المهدى وصفاته " " قصيدة ذات الانوار " " مودة القربى " " شرح الدائره " " تاريخ آل محمد " " معراج الوصول " " الهداية " " المكاتيب للشيخ احمد النقشبندى " " روضة الناظر " " شرح ديوان الميبدى " " مظهر الصفات شيخ فريد الدين العطار " " شعب الايمان " اين است نمونه اى از كتابهائى كه ولادت آن حضرت را ضبط كرده اند تشرف به حضور آن حضرت بطوريكه گفتيم كسانى كه به حضور آن حضرت در زمان غيبت، درگذشته و حال رسيده اند بى شمارند البته چنانچه در روايات نيز آمده است، به مقتضاى حكمت غيبت كسانى كه به حضور آن حضرت رسيده اند هنگام تشرف آن حضرت را نشناخته اند.
از جمله كسانى كه در عصر ما به احتمال زياد فيض تشرف بدرك حضور آن حضرت را يافته بود مرحوم حاجى ملا اسماعيل راثى سرخابى، روضه خوان معروف تبريزى كه در عبادت و ارادت به خاندان اهل بيت عصمت (عليهم السلام) ممتاز بود، به اتفاق مرحوم پدرم حاج ميرزا على اكبر تجليل كه
عمرى به اخلاص و زهد و عبادت آراسته بود، حكايتى دارند كه حقير از زبان هر دو شنيده ام.
مرحوم پدرم كه در جوانى دكان توتون فروشى داشته نقل مىكرد كه روزى حاجى ملا اسماعيل در دكان من نشسته بود و كتاب دعا در دست داشت ناگهان آقائى در برابر دكان ظاهر شده و خطاب به او فرمود:
بى وضو كتاب دعا نخوانيد.
من عرض كردم شما چه مىدانيد كه ايشان وضو ندارند؟
به من جواب نداد و از جلو دكان رد شد. ناگهان حاجى ملا اسماعيل به حالت اضطراب افتاد كه او چه كسى بود و از كجا دانست كه من وضو ندارم سراسيمه بدنبال او حركت كرديم ولى ديگر او را نديديم.
مرحوم حاجى ملا اسماعيل مىگفت: من چهل روز بود كه براى تشرف به حضور امام زمان (عليه السلام) ختم گرفته بودم، آن روز روز آخر بود و من هميشه عادت داشتم كه هر روز با وضو از خانه بيرون مىآمدم آن روز تصادفا فراموش كرده بودم كه وضو بگيرم.
حكايت ديگر كه در كتاب " ده پاسخ و پرسش " نوشته عالم بزرگوار حجة الاسلام والمسلمين آقاى حاج شيخ لطف الله صافى مؤلف كتاب نفيس " منتخب الاثر في الامام الثاني عشر " مىباشد و آن مربوط به ساختمان مسجد امام حسن (عليه السلام) است كه در اول شهر قم نرسيده به ميدان امام واقع و گنبد و مأذنه هاى آن هنگام ورود به شهر قم از جاده تهران پيدا است.
من قبلا از آيت الله العظمى گلپايگانى " دام عمره " شنيده بودم كه اعتبار انتساب اين مسجد به امام زمان (عليه السلام) از مسجد جمكران بيشتر است.
صبيه محترم بانى مسجد حاج يد الله رجبيان كه عالمه فاضله و داراى مقام والائى در علوم شرعيه بالخصوص فقه واصول مىباشد و مايه مباهات نسوان در عصر حاضر مىباشد داستان بناى مسجد را براى حقير نقل كرد و سپس كتاب مذكور را براى اطلاع من از شروح جريان آن فرستاد كه بطور خلاصه از آن
نقل مىكنم.
آقاى صافى نوشته اند كه من حكايت ذيل را از خود جناب آقاى عسكرى كرمانشاهى كه از اخيار تهران است در تير ماه 1357 شنيدم كه مىگفت حدود 17 سال پيش (حدود سال 40 شمسى) روز پنجشنبه بود، به اتفاق چند نفر براى نماز و دعا در مسجد جمكران از تهران به قم حركت كرديم، نرسيده به قم در وسط بيابان ماشين خراب شد.
من براى قضاء حاجت به محلى كه فعلا مسجد امام حسن (عليه السلام) ساخته شده است رفتم. ناگهان سيدى بسيار زيبا و سفيد كه داراى ابروهاى كشيده و دندانهاى سفيد و خالى بر صورت داشت ديدم كه با عبا و نعلين كه عمامه سبز رنگ بر سر داشت و نيزه بلند در دست گرفته بود من كه در محلى براى قضاء حاجت نشستم مرا بنام صدا كرد آقاى عسكرى: آنجا ننشين من آنجا را خط كشيده ام مسجد است.
من اطاعت كردم و بجاى ديگر رفتم و از دل من گذشت كه برگشته از او سه سؤال بكنم:
1 - اين جا بيابان است چه جاى مسجد ساختن است؟
2 - هنوز مسجد نشده چرا در آن قضاء حاجت نكنم؟
3 - اين مسجد براى ملائكه است يا اجنه؟ (اينكه جاى آدميزاد نيست.) چون برگشتم بدون اينكه سئوالاتم را به او بگويم از آنچه در دل من گذشته بود خبر داد فرمود:
اين مسجد در اينجا براى آدميان است اينجا آباد مىشود، اينجا يكى از عزيزان فاطمه زهرا (عليها السلام) شهيد شده است، اينجا كه مىبينى قطرات خون است مؤمنين مىايستند، همينطور كه ايستاده بود برگشت و مرا هم برگرداند و فرمود: اينجا مىشود حسينيه (و اشك از ديدگانش جارى شد منهم بى اختبار گريه كردم) و پشت اينجا مىشود كتابخانه، تو كتابهايش را مىدهى.
گفتم آخر نفرموديد اينجا را چه كسى مىسازد، فرمود: يد الله فوق
ايديهم، آنگاه فرمود: آخر كار مىبينى، وقتى ساخته شده به سازنده اش سلام مرا برسان.
سپس به طرف ماشين برگشتم رفقا گفتند با كى زير آفتاب حرف مىزدى؟
گفتم مگر سيد به اين بزرگى را با نيزه اى كه دستش بود نديديد، گفتند كدام سيد؟ خودم برگشتم ديدم سيد نيست، زمين مثل كف دست پستى و بلندى نداشت، كسى در آن نبود.
به مسجد جمكران كه رفتيم، راست و چپ من يك پير و يك جوان نشسته بودند مىخواستم كه براى سجده بعد از نماز مسجد بروم كه سيدى ظاهر شد كه بوى عطر مىداد و فرمود آقاى عسكرى، سلام عليكم و پهلوى من نشست، تن صدايش همان تن صداى سيد صبحى بود. سر از سجده كه بلند كردم از پيرمرد پرسيدم اين آقا كه با من حرف مىزد كجا رفت گفت نديدم و از جوان هم پرسيدم گفت نديدم، يك دفعه مثل اينكه زمين لرزه شد تكان خوردم فهميدم كه حضرت امام زمان (عليه السلام) بود.
در مراجعت به طهران لدى الورود با آقاى حاج شيخ جواد خراسانى ملاقات كردم و ما جرا را براى ايشان تعريف كردم خصوصيات او را از من پرسيد وگفت خود حضرت بوده اند، حالا صبر كن اگر آنجا مسجد شد درست است.
مدتى قبل كه پدر يكى از دوستان فوت شده بود به اتفاق رفقاى مسجد به قم رفتيم به همان محل كه رسيديم ديدم دو پايه رفته است. از بانى مسجد پرسيدم گفتند: پسران حاج حسين سوهانى هستند. سراغ مغازه آنها رفتم پسر حاج حسين گفت: سازنده مسجد حاج يد الله رجبيان است، تا گفت يد الله، من خيس عرق شدم با خود گفتم يد الله فوق ايديهم.
پس از آن چهار صد جلد كتاب تهيه كرده در قم منزل حاج يد الله رفته تحويل دادم سپس به مسجد رفته و حسينيه را طبق نقشه اى كه كشيده بودند حاج يد الله به من نشان داد
خداوند تبارك و تعالى درك فيض حضور آن حضرت را به ما و همه شيفتگان ديدارش نصيب فرمايد.
حوزه علميه قم أبو طالب التجليل 23 صفر المظفر 1412
پاورقيها 1 - سوره الذاريات، آيه 56 2 - سوره الاحزاب، آيه 72.
پاسخ به يك سؤال پيرامون دعاى ندبه از حضرت علامه آيت الله تسترى (شوسترى
شمه اى از زندگانى حضرت آيت الله آقاى حاج شيخ محمد تقى تسترى " شوشترى " (دامت افاضاته) ولادت:
علامه محقق حضرت آيت الله آقاى حاج شيخ محمد تقى تسترى در سال 1320 هجرى قمرى در نجف اشرف پا به عرصه وجود نهادند. جد ايشان مرحوم حاج شيخ جعفر شوشترى عالم معروف و صاحب تأليفات عديده از آن جمله " خصائص الحسينيه " مىباشد.
دوران جوانى خود را، آيت الله تسترى با كوشش تمام به تحصيل مشغول بوده و هنوز به سى سالگى نرسيده بودند كه دست به كار تأليف كتابهايى بس ارزنده شدند و اين رشته را تا امروز كه متجاوز از نود سال سن دارند دنبال كرده و شايد هنوز هم مشغول نوشتن باشند.
تأليفات:
تأليفات استاد جز يكى دو رساله مختصر همه به زبان عربي است.
قسمت مهم تأليفات ايشان عبارت است از:
1 - شرح نهج البلاغة (در چهارده جلد چاپ شده است)
2 - قاموس الرجال (در چهارده جلد چاپ شده است) 3 - شرح لمعه (گفته مىشود دوازده جلد مىباشد كه جلد هشتم آن از چاپ خارج شده است) 4 - الاخبار الدخيله (در چهار جلد چاپ شده است) 5 - قضاوتهاى امير مؤمنان على (عليه السلام) (اين كتاب بيش از ده بار چاپ شده و به زبانهاى فارسى و انگليسى هم ترجمه شده است) 6 - كتاب پيرامون خواب و رؤيا 7 - كتاب اوائل 8 - كتاب اربعين 9 - رساله اى پيرامون چهارده معصوم (كه ضميمه قاموس الرجال چاپ شده است) 10 - رساله ابى بصير (كه ضميمه قاموس الرجال چاپ شده است) معظم له در شهر شوشتر " دار المؤمنين " بلكه در استان خوزستان بسيار مورد احترام همگان و نيز به خاطر تأليفات پر ارجشان در تمام حوزه هاى علميه شيعه نامشان با عظمت ياد مىشود.
خداوند وجود مباركشان را باقى بدارد. (1)
پاسخ به يك سؤال پيرامون دعاى ندبه بسم الله الرحمن الرحيم چند سال پيش يكى از نويسندگان در يكى از آثار خود اينطور نوشت:
" در دعاى ندبه، خواننده دعا مىپرسد نمىدانم كدام سرزمين تو را در بر گرفته؟ قرارگاهت كجا است؟ در كوه رضوى يا ذى طوى (1) و من نمىدانم اين دعا كه امروز آن را در بسيارى از محافل مذهبى خطاب به امام زمان ما مىخوانند و در سالهاى اخير سخت رواج يافته وگروه هاى خاصى براى اين كار تشكيل شده، چرا سراغ حضرت مهدى را در ذى طوى و كوه رضوى مىگيرند كه جايگاه محمد حنفيه (امام زمان فرقه كيسانيه) است كه معتقدند در اين كوه از انظار مخفى شده و از آنجا ظهور خواهد نمود (2) و پيروانش با ندبه و زارى در پاى اين كوه و يا از دور رو به اين كوه دعا مىكردند كه خارج شود و قيام نمايد. (3) گذشته از اينكه سرگذشت حضرت مهدى نه در زندگى و نه در
غيبت صغرى و نه در غيبت كبرى و نه پس از ظهور، هيچ رابطه اى با اين كوه ندارد، اساسا غيبت او بدين صورت نيست كه در جاى مخصوصى پناه گرفته باشد بلكه همه جا حاضر وناظر است و اين ما هستيم كه او را تشخيص نمىدهيم و بنابراين سؤال از اينكه تو در كدام جايگاه مخفى به سر مىبرى ظاهرا با نوع غيبت حضرت مهدى موعود شيعه امامى سازگار نيست. مطالعه دقيق متن دعاى ندبه كه از ائمه ما به تصريح و ترتيب نام نمىبرد و پس از حضرت امير كه به تفصيل از مناقب وفضائل وى سخن ميگويد، ناگهان و بىواسطه به امام غائب خطاب مىكند، باز اين سؤال را بيشتر در ذهن مطرح مىكند.
به هر حال اين مطلب را فقط بعنوان يك سؤال علمي مطرح مىكنم نه يك قضاوت قطعى، به اين اميد كه بجاى دشنام و اتهام پاسخ معقول منطقى بشنوم و اين ابهام از ذهنم مرتفع گردد و اگر كسى كه در اين مورد مطالعه دارد اين مسأله را روشن كند، منتى بر من نهاده است. " (4) در همان تاريخ چند نفر از فضلاء و علماء به اين سؤال، پاسخ معقول و منطقى دادند ومنتشر شد، يكى از كسانى كه در همان سالها به اين سؤال پاسخ داد محقق عاليقدر حضرت آيت الله جناب آقاى شيخ محمد تقى تسترى مؤلف " قاموس الرجال " بود.
پاسخ ايشان كه شامل هفت فراز مىباشد به شرح زير است:
1 - بلى در نصوص معتبره رسيده كه جايگاه حضرت هم در غيب صغرى و هم در غيبت كبرى، كوه رضوى است.
شيخ الطائفة، شيخ طوسى در كتاب غيبت خود بعد از نقل اخبارى اولا از عامه و ثانيا از خاصه بر آنكه ائمه دوازده اند و آنكه مراد از آن دوازده، همان ائمه امامية است و نقل اخبارى بر امامت، بخصوص امام دوازدهم، به فرمايشات ائمه ديگر و پيش از تولدش به آنكه غيبت مىكند - ميگويد:
واخبرنا ابن ابى جيد القمى عن محمد بن الحسن بن الوليد عن محمد بن الحسن الصفار عن العباس بن معروف عن عبد الله بن حمدويه بن البراء
عن ثابت عن اسماعيل عن عبد الاعلى مولى آل سام قال: خرجت مع ابى عبد الله (عليه السلام) فلما نزلنا الروحاء نظر إلى جبلها مطلا عليها فقال لى ترى هذا الجبل؟ " هذا جبل يدعى " رضوى " من جبال فارس احبنا فنقله الله الينا اما ان فيه كل شجرة مطعم ونعم امان للخائف مرتين، اما ان لصاحب هذا الامر فيه غيبتين واحدة قصيرة والاخرى طويلة " (5) و حموى در معجم البلدان در عنوان رضوى گويد:
قال أبو زيد: وقرب ينبع جبل رضوى وهو جبل منيف ذو شعاب واودية و رأيته من ينبع اخضروا اخبرني من طاف في شعابه ان به مياها كثيره واشجارا (6).
و اما اينكه كيسانيه " رضوى " را مقر محمد حنفيه مىدانند پس مبعدى براى بودن آن، مقر حضرت مهدى (عليه السلام) نخواهد بود بلكه شاهد و مؤيدى است، زيرا كيسانيه مانند ناووسيه و واقفيه و اسماعيليه (7) استناد كرده اند در مدعاى خود در مورد محمد حنفيه و حضرت صادق (عليه السلام) و حضرت كاظم (عليه السلام) و اسماعيل بن جعفر كه آنان مهدى موعودند و در حيات و غائب اند، به اخبارى كه از پيغمبر (صلى الله عليه وآله) و أمير المؤمنين (عليه السلام) به تواتر رسيده كه مهدى اهل بيت، غيبتى دارد و آن را بى جا تطبيق كرده اند به اشخاص فوق، ولابد كيسانيه در اخبار مهدى (عليه السلام) ديده اند كه در غيبتش محل او كوه رضوى است، آن را براى صاحب خود محمد حنفيه اضافه كرده اند. (و اصولا) منشأ هر شبهه، مطلب حقى است كه بى جا به كار مىبرند.
حتى آنكه عمر در وقت وفات پيغمبر (صلى الله عليه وآله) چون ابو بكر در محل بالاى مدينه بود و مىترسيد تا ابوبكر بيايد، مردم به طرف امير المؤمنين على (عليه السلام) بروند و آن دو به مقصد خود نائل نشوند، شبهه زير پاى مردم انداخت كه پيغمبر نمرده و غائب شده و بر مىگردد و هر كس گفت مرده، من به او چكار مىكنم، سرچشمه اش همان خبرهاى پيغمبر (صلى الله عليه وآله) به غيبت مهدى موعود (عليه السلام) بوده و
شهرستانى در ملل و نحل خود با وجودى كه از اهل سنت است اين حرف عمر را از اول شبهه هاى اسلامي شمرده است (8).
2 - و اما ذوى طول پس نيز نعمانى كه از اجله علماء و از شاگردان محمد بن يعقوب كلينى بوده و كتاب در غيبت آن حضرت تصنيف كرده - كه شيخ مفيد در ارشاد (9) خود از آن ياد مىكند و مىگويد: نصوص بر امام دوازدهم بسيار و از جمله كسانى كه آن نصوص را به تفصيل تدوين كرده، أبو عبد الله نعمانى است در كتاب غيبت خود و در آن كتاب در باب " ما روى في غيبة الامام عليه السلام " ميگويد:
حدثنا احمد بن محمد بن سعيد قال حدثنى محمد بن على السلمى عن محمد بن اسماعيل بن بزيع وحدثني غير واحد عن منصور بن يونس بن بزرج عن اسماعيل بن جابر عن محمد بن على، ابى جعفر (عليه السلام) انه قال: " يكون لصاحب هذا الامر غيبة في بعض هذه الشعاب - و او ما بيده إلى ناحية ذى طوى حتى إذا كان قبل خروجه أتى المولى الذى كان معه حتى يلقى بعض اصحابه فيقول كم انتم هاهنا فيقولون: نحو من اربعين رجلا فيقول كيف انتم لو رأيتم صاحبكم؟ فيقولون والله لو يأوى بنا الجبال لا ويناها معه (11).. " و نيز در باب " ما جاء في ذكر جيش الغضب " روايت كرده:
عن على بن حمزه عن ابى بصير عن ابى جعفر الباقر (عليه السلام) قال: " ان القائم (عليه السلام) يهبط من ثنية ذى طوى في عدة اهل بدر - ثلاثمائة و ثلاثة عشر رجلا - حتى يسند ظهره إلى الحجر الاسود ويهز الرأية الغالبة " قال على بن ابى حمزة: قد ذكرت ذلك لابي الحسن موسى بن جعفر عليهما السلام فقال: كتاب منشور (12).
و در معجم البلدان است: ذو طوى بالضم موضع عند مكة (13) پس بعد از اين سه حديث، فقره دعاى ندبه " ابرضوى او غيرها ام ذى طوى " كاملا درست مىشود و جمع بين دو مىشود به آنكه مقرآن حضرت ابتدا
در كوه رضوى و اخيرا، قرب ظهور، ذو طوى است.
3 - و اخبارى كه دارد همه جا حضرتش حاضر مىشود مانند خبرى كه نعمانى در كتاب خود (14) از سدير صيرفى روايت مىكند كه حضرت صادق عليه السلام) فرمود:
" ان في صاحب هذا الامر لسنة من يوسف - إلى ان قال فما تنكر هذه الامة ان يكون الله يفعل بحجته ما فعل بيوسف وان يكون صاحبكم المظلوم المجحود حقه صاحب هذا الامر يتردد بينهم ويمشى في اسواقهم و يطأ فرشهم ولا يعرفونه حتى ياذن الله له ان يعرفهم نفسه كما اذن ليوسف (ع) حين قال له اخوته: إنك لانت يوسف قال انا يوسف " (15) با آن دو خبر منافاتى ندارد زيرا حضرت چون بشر است، هم مستقرى دارد و هم سيرى، هر كدام در وقتى و الا كسى كه هميشه در همه جا باشد و هيچ مكانى نداشته باشد، ذات حضرت احديت جل وعلا است.
و دعا، غير رضوى وذى طوى را اضافه كرده كه ممكن است حضرت در غير آن دو هم مستقر شده باشد.
و شيخ طوسى در كتاب غيبت در فصل " ذكر طرف من صفاته ومنازله و سيرته " نيز خبرى از حضرت باقر (عليه السلام) نقل نموده كه فرموده:
" لصاحب هذا الامر بيت يقال له بيت الحمد فيه سراج يزهر فيه مند يوم ولد إلى ان يقوم بالسيف " (16 4 - و اما اينكه مرقوم داشته ايد: " دعاى ندبه كه از ائمه به تصريح نام نمىبرد و پس از حضرت امير (عليه السلام) بىواسطه به امام غائب خطاب مىكند " نام بردن از ده امام ديگر به ترتيب، چون در مقام بيان عدد آنها نبوده و در مقام تعريف آنها نبوده و پيش شيعه عدد آنها واضح است و اسماء ايشان چون اسم پيغمبر (صلى الله عليه وآله) معلوم است كفايت مىكند كه امام اول و آخر در آن ذكر شده و بوده اند طوايفى از شيعه كه بعضى از ائمه را امام دانسته، بعضى ديگر را ندانسته حتى تا امام يازدهم و كسى نبود كه امام دوازدهم را قائل
و يازده امام ديگر را قائل نباشد.
و از اين گذشته مهم در اين مقام آن دو بوده، امام اول كه امامت از آنجا شروع مىشود و آخرى كه به آن ختم مىشود و اصلاحات بايد به دستش عملي شود.
ثالثا چگونه مىگوييد در دعا، دفعة از حضرت امير (عليه السلام) به امام زمان منتقل شده و حال آنكه در دعا مىفرمايد:
" ولما قضى نحبه وقتله اشقى الاخرين يتبع اشقى الاولين لم يمتثل امر رسول الله صلى الله عليه وآله في الهادين بعد الهادين - تا آنكه فرموده - اين الحسن اين الحسين اين ابناء الحسين صالح بعد صالح وصادق بعد صادق اين السبيل بعد السبيل اين الخيرة بعد الخيرة اين الشموس الطالعة اين الاقمار المنيرة اين الانجم الزاهره اين الاعلام الدين و قواعد العلم، آن وقت فرموده: اين بقية الله التى لا تخلوا من العترة الهاديه " كه مىبينيد دو امام از ده ميانه را به اسم و هشت را به وصف ذكر كرده است.
5 - و اما سند دعاى ندبه، پس بحار از مزار على بن طاووس (17) نقل مىكند كه گفته:
" ذكر بعض اصحابنا قال محمد بن على بن ابى قرة نقلت من كتاب محمد بن الحسين بن سفيان البزوفرى رضى الله عنه و ذكر انه الدعا لصاحب الزمان عليه السلام ويستحب ان يدعى به في الاعياد الاربعة و هو الحمد لله رب العالمين و صلى الله على سيدنا محمد نبيه وآله و سلم تسليما اللهم لك الحمد على ما جرى به قضاؤك في اوليائك.. " و دعا را تا آخر نقل كرده است (18) و بعد (مؤلف) بحار مىگويد:
قال محمد بن المشهدي في المزار الكبير (19) قال محمد بن على بن ابى قرة نقلت من كتاب ابى جعفر محمد بن الحسين بن سفيان البزوفرى - إلى آخره مثل السيد (20) و ظاهر لفظ خبر " و ذكر انه الدعاء لصاحب الزمان عليه السلام " آن است كه
بزوفرى آن را از امام زمان روايت كرده كه انشاء خود آن حضرت باشد مانند دعاى افتتاح. (21) و احتمال مىرود كه دعا، انشاء بزوفرى (22) باشد به آن كه معنى اين فقره اين باشد كه بايد اين دعا خوانده شود براى آن حضرت يعنى براى فرجش و ظهورش.
و به هر حال، اصل سند همين است كه در بحار گفته.
و اما در زاد المعاد كه گفته: دعاى ندبه به سند معتبر از حضرت صادق (عليه السلام) منقول است كه اين دعا را در چهار عيد بخوانند يعنى روز جمعه و عيد فطر و عيد قربان و عيد غدير (23) ظاهرا مراجعه به مدارك ننموده و از خارج نقل نموده و اشتباه كرده چه اگر از حضرت صادق (عليه السلام) روايت شده بود در بحار كه موضوعش ذكر اسانيد و مستندات است، آن را نقل مىنمود. (24) 6 - و اما اينكه مرقوم داشته ايد: " اين دعا در سالهاى اخير سخت رواج يافته و گروه هاى خاصى براى آن تشكيل يافته ".
پس اين مانند خيلى امور ديگر است كه سالهاى اخير شيوع پيدا كرده چون تعمير مساجد و فرش انداختن در آنها و رفتن اغلب مردم به زيارت حضرت رضا (عليه السلام) و كثرت حجاج وامور ديگرى كه فعلا خيلى از سابق بيشتر شده و چه بهتر كه كارهاى خوب در اثر فراهم شدن وسائل، زياد شود و شايد رواج اين دعا بخصوص روى فشارى است كه به مردم وارد شده و مىگويند شايد در اثر اين توسل فرجى شود چه فرموده: " ادعوني استجب، لكم " (25) و وارده شده كه اگر حال دعا پيدا كرديد در وقت بلاء، آن بلاء عمرى ندارد و الا آن بلا طولانى خواهد بود.. (26).
7 - و اما اينكه مرقوم فرموده ايد: " به اميد آنكه بجاى دشنام و اتهام پاسخ معقول و منطقى بشنوم " پس مشعر است به آنكه بين متصديان انتشارات ارزنده اين حسينيه (ارشاد) كه روى مذهب عقل و مشرب عصر استوار شده و هيئت روحانيت، شكاف و
فاصله عمل آمده و آن هيئت به اين انتشارات بدبين شده، و اين خيلى اسف آور است چرا بايد چنين باشد، اين همه دشمنان اسلام و تشيع از قديم و تزلزل عقائد جوانان شيعه امروز نسبت به اصل اسلام در اثر تربيت مدارس عصرى وشبهات خارجي ها و ماده پرستى و شهوت پرستى كه اروپائيها در ميان بشر دنيا پديد آورده اند، ديگر چرا بايد ميان خود طرفداران دين و مدافعين از اسلام و محامين از تشيع شكاف و فاصله به عمل آيد شايد قدرى به واسطه سادگى و اعتقاد به بعضى از مشهورات بى اصل، يك دسته كه مدعى منسلك بودن در هيئت روحانيت هستند، باشد و قدرى بواسطة خارج شدن از نزاكت متصديان اين انتشارات باشد، مثلا اگر شما اين سؤال را در كتاب خود منتشر نمىكرديد كه موجب مزيد تزلزل عقائد تحصيل كرده هاى علوم عصرى نشود و به كسى كه گمان مىرفت جواب بدهد مكاتبه خصوصي مىكرديد البته بهتر بود مخصوصا اين تعبير: كه امروز در بسيارى از محافل مذهبى اين دعا را مىخوانند - تا آخر - كه لحن، تنقيد از عمل آنها را دارد و حال آنكه دعا و توجه به درگاه حضرت كبرياء خيلى مهم و اصل عبادات است: " قل ما يعبؤا بكم ربى لولا دعاؤكم " (27) و اين دعا اگر از جانب خود آن جناب (امام زمان عليه السلام) است چنان كه ظاهر سند آن است و آنكه علماى شيعه كمتر چيزى از خود مىگويند ولو انشاء دعائى باشد (28) كه معلوم است خوبى خواندن آن.
و اگر انشاء محمد بن حسين بزوفرى باشد، باز چون همه مضامينش عالى و توسلى است خواندن آن هم بجا است.. (29)
پاورقيها 1 - ليت شعرى اين استقرت بك النوى بل أي ارض ثقلك أو ثرى ابرضوى أو غيرها ام ذى طوى (فرازى از دعاى ندبه) 2 - كيسانيه گروهى از شيعه بودند كه پس از امام حسين (عليه السلام) فرزند ديگر امير المؤمنين على (عليه السلام) محمد بن الحنفيه را امام مىدانستند و معتقد بودند كه او مهدى موعود و زنده است و در كوه رضوى غايب شده است (مقباس الهداية ممقانى ص 140) 3 - محدث قمى فرمايد: الحمد لله اهل اين مذهب منقرض شدند (منتهى الامال 1 / 136) 4 - انتظار مذهب اعتراض، ص 11 5 - غيب شيخ طوسى، چاپ نجف، ص 103 6 - معجم البلدان، 3 / 51 7 - ناووسيه گروهى از شيعه بودند كه اعتقاد به امامت امير مؤمنان على (عليه السلام) تا امام ششم داشتند و مىگفتند امام صادق (عليه السلام) مهدى موعود و زنده است.
و واقفيه گروهى از شيعه بودند كه امام هفتم را نيز قبول داشتند و مىگفتند او مهدى موعود و زنده است و اسماعيليه گروهى از شيعه هستند كه پس از امام صادق (عليه السلام) فرزند او اسماعيل را امام مىدانند.
8 - ملل و نحل، 1 / 21 قال عمر: من قال ان محمدا قد مات قتلته بسيفي هذا..
9 - ارشاد شيخ مفيد، چاپ آخوندى، ص 329 10 - در نسخه چاپى چنين است: لو ناوى بنا الجبال لنا ويناها معه 11 - غيبت نعماني، چاپ قديم، ص 96 و چاپ جديد 181 - 182 12 - غيبت نعماني، چاپ قديم، ص 171 و چاپ جديد ص 315 13 - معجم البلدان، 4 / 45 14 - غيبت نعماني، چاپ قديم، ص 84 و چاپ جديد ص 163 15 - سوره يوسف، آيه 90 16 - غيبت شيخ طوسى، چاپ سنگى، ص 295.
17 - مقصود كتاب مصباح الزائر ابن طاووس است.
18 - بحار الانوار، ج 99، ص 104.
19 - مقصود مزار محمد بن المشهدي از علماى قرن ششم است.
20 - بحار الانوار، 99 / 104.
21 - در زاد المعاد دعاى افتتاح از حضرت امام زمان (عليه السلام) نقل شده است.
22 - بزوفرى از مشايخ مفيد بوده است.
23 - زاد المعاد علامه مجلسي، ص 394، چاپ تهران 1321.
24 - در ص 299 " اقبال " ابن طاووس عبارتى آمده كه برخى گفته اند از آن عبارت، انتساب دعاى ندبه به امام صادق (عليه السلام) استفاده مىشود ولى ظاهرا آن عبارت، مفيد اين مطلب نيست.
25 - سوره غافر، آيه 60 26 - در اينجا چند جمله مربوط به تقيه بود كه حذف شد 27 - سوره فرقان، آيه 77 28 - و غالبا هر جا انشاء علماء باشد، تذكر مىدهند.
29 - در اينجا نيز مطلبى در مورد كتاب " خلافت و ولايت " بود كه چون مربوط به سؤال دعاى ندبه نبود از ذكر آن خود دارى شد.
حكومت واحد جهانى و قيام مهدى عليه السلام از حضرت آيت الله سبحاني
شمه اى از زندگانى حضرت آيت الله آقاى حاج شيخ جعفر سبحاني (دامت افاضاته) ولادت - تحصيلات:
حضرت آيت الله حاج شيخ جعفر سبحاني بتاريخ بيستم فروردين 1308 ه‍. ش مطابق با 28 شوال المكرم 1347 ه‍. ق در محله خيابان تبريز ديده به جهان گشودند. والد معظمشان عالم جليل القدر حضرت حجة الاسلام حاج ميرزا محمد حسين سبحاني (رحمت الله عليه) مىباشد.
آيت الله سبحاني در خانواده اى علمي در ظل توجهات پدر روحانيشان به تحصيل علوم اسلامي مىپردازند، بگونه اى كه پس از تحصيلات ابتدائى روانه مدرسه طالبيه تبريز شده و در مدت قريب به 5 سال مشغول فراگيرى دروس ادبيات عرب، معاني بيان، منطق، معالم، شرح لمعه، فرائد شيخ از محاضر اساتيد وقت مىشوند.
عزيمت به حوزه علميه قم:
معظم له بتاريخ 21 شهريور 1325 ه‍. ش با 17 شوال المكرم 1365 ه‍. ق جهت تكميل علوم اسلامي با توجه به اينكه در آن روزها فرقه دمكرات آذربايجان كه ساخته و پرداخته روسها بود در
كار تحصيل اخلال مىكرد و رعب شديدى پديد آورده بود، رهسپار حوزه علميه قم مىشوند.
اساتيد آيت الله سبحاني در آن ديار مقدس به شرح زير مىباشد:
حضرت آيت الله مجاهدى (قدس سره) و حضرت آيت الله العظمى گلپايگانى (دام ظله العالي) در سطوح عاليه.
حضرات آيات عظام بروجردى و حجت كوه كمرى (قدس سرهما الشريف) در دروس خارج فقه واصول (1) حضرت آيت الله العظمى امام خمينى (قدس سره الشريف) در دروس خارج فقه واصول به مدت قريب چهارده سال.
حضرت آيت الله علامه طباطبائي (رضوان الله تعالى عليه) در فلسفه و كلام.
استاد روى علاقه اى كه به تدريس داشته و دارند از به دو ورود به حوزه علميه قم كه تاكنون قريب 47 سال از آن روزگار سپرى مىشود مشغول به آن هستند و هم اكنون به تدريس سطوح عاليه دروس اسلامي مشغول مىباشند و موفق به تربيت گروههاى زيادى شده اند.
تأليفات:
آيت الله سبحاني داراى بيش از 80 جلد تأليف هستند و سرچشمه آن بدون عشق به قلم و مقاله نويسى و تحرير كتاب و تعليقه و تحشيه در خميره وجوديشان مىباشد تا جائى كه در روزگار تحصيل در تبريز و موقع فراگيرى منطق و معانى بيان دو اثر كودكانه بنامهاى " معيار الفكر " در منطق و " مهذب البلاغه " به رشته تحرير درآورده بودند. در اينجا به پاره اى از تأليفات استاد اشاره اى داريم:
1 - الالهيات على هدى الكتاب والسنة (2 جلد) 2 - الوهابية في الميزان 3 - البداء 4 - نظرية المعرفة 5 - المواهب في تقرير المكاسب 6 - الملل والنحل (5 جلد)
7 - كليات في علم الرجال 8 - مفاهيم القرآن (تفسير موضوعى 7 جلد) 9 - تهذيب الاصول (تقريرات دروس امام 2 جلد) 10 - منشور جاويد (تفسير موضوعى قرآن مجيد 10 جلد) 11 - التوحيد والشرك في القرآن الكريم 12 - آيين وهابيت.
13 - توسل به ارواح مقدسه 14 - فرازهائى حساس از زندگى حضرت على (عليه السلام) 15 - خداشناسى براى همه، سرچشمه هستى 16 - سرنوشت از ديدگاه علم و فلسفه 17 - شورى در قرآن ونهج البلاغه 18 - ماركسيسم و نيروى متحرك تاريخ 19 - علم غيب 20 - شخصيتهاى اسلامي شيعه 21 - تفسير صحيح آيات مشكله 22 - تاريخ اسلام 23 - فروغ ولايت 24 - فروغ ابديت و...
استاد از بنيانگذاران مجله مكتب اسلام بوده و دو مركز علمي، تحقيقاتى بنام مؤسسه امام صادق (عليه السلام) بنيان نهاده اند كه عده اى از محققين حوزه در اين مراكز مشغول فعاليت مىباشند.
حكومت واحد جهانى و قيام مهدى (عليه السلام) پيدايش انديشه حكومت واحد جهانى در قرن حاضر طرح طرفداران اين " تز " بشر مادى موفق به پياده كردن چنين طرحى نمىشود مهدى پايه گذار حكومت واحد جهانى است - ويژگيهاى حكومت حضرت مهدى (عليه السلام) شرايط چهارگانه تحقيق چنين حكومت جهانى.
در حالى كه در اواخر قرن نوزدهم و بخشى از آغاز قرن بيستم، غرب در تب وتاب " ناسيوناليسم " و نژاد پرستى فرو رفته بود و " موسولينى " و " هيتلر " به بهانه برترى نژاد، جهان را به خاك و خون مىكشيدند، و سياستمداران بجاى نجات انسانها، به فكر توسعه سلطه " نژادى " و " قومي " بودند، ناگهان انديشه " انرناسيوناليسم " و لزوم تشكيل حكومت واحد جهانى، در نظر برخى از دانشمندان غرب قوت گرفت و طرحهائى در اين مورد ارائه گرديد.
علت پيدايش اين فكر، و با عبارات روشن تر: علت تجديد اين انديشه كه در اقوام پيشين سابقه ديرينه دارد همان هيولاى مخوف جنگهاى جهانى اول و دوم بود كه به صورت وحشتناكى خود را نشان داد، و تنها در جنگ اول جهانى حدود 9 ميليون نفر كشته و 22 ميليون نفر معلول و ده ميليون نفر مفقود الاثر شدند، و تلفات جنگ دوم جهانى بسيار وحشتناك تر از جنگ نخست بود.
ابن نبردها عملا ثابت كرد كه وجود مرزهاى مصنوعى ميان ملتها عامل جنگ و نبرد و مايه خونريزى و بدبختى است، همچنان كه نژاد و قوميت و بطور كلى " ناسيوناليسم " و نژاد پرستى همين عواقب مشابه را نيز در بر دارد.
تأسيس " جامعه ملل " پس از جنگ جهانى اول كه در آن 26 كشور عضويت داشتند، و يا تأسيس يك جامعه جهانى بنام " سازمان ملل متحد " و اتحاديه هاى بين المللى وابسته به آن، پرتوى از فكر " تأسيس حكومت واحد جهانى " است، هنوز به صورت يك فكر و انديشه در ميان متفكران مطرح مىباشد، تا آنجا كه گروهى از متفكران پيش بينى مىكنند كه ممكن است " سازمان ملل متحد " كه به صورت يك پارلمان جهانى است، در آينده به صورت مركز يك حكومت واحد جهانى درآيد.
گروهى از متفكران از اين نظر گام فراتر نهاده و طرح يك حكومت واحد جهانى را پى ريزى كرده اند، و در اين مورد از يك " قوه مقننه " و يك " قوه مجريه " و يك " قوه قضائيه " گزارش مىدهند.
اين گروه در اعلاميه اى كه در كنگره " توكيو " در سال 1963 منتشر كرده اند ياد آور شده اند كه چون صلح دائمى هرگز بوسيله عهدنامه ها و پيمانها عملي نمىشود و " سازمان ملل متحد " به خاطر اينكه فاقد قوه اجرائى است، مصوبات او از دائره پند و اندرز فراتر نمىرود، از اين جهت براى صلح دائمى و حفظ شرف و خون و مال انسانها، چاره اى جز تشكيل يك حكومت واحد جهانى نيست.
اين گروه براى پياده كردن اين انديشه طرحى را پيشنهاد كرده و مىگويند:
براى تشكيل حكومت واحد جهانى، لازم است امور زير تحقق يابد:
1 - پارلمان جهانى:
در اين نقطه همه كشورهاى جهان بايد در آن عضويت داشته باشند، و نماينده پر جمعيت ترين كشورها بيش از كشورهاى ديگر راى خواهد داشت.
2 - ارتش جهانى:
هدف از تشكيل آن، حفظ صلح جهان است و اين قدرت در اختيار، شوراى عالى اجرائى قرار خواهد گرفت.
3 - شوراى عالى اجرائى:
اين شورا قوه مجريه پارلمان جهانى خواهد بود.
4 - ديوان دادگسترى بين المللى:
يك چنين گردهمائىها و طرحها و پيشنهادها همگى حاكى است كه متفكران در آستانه پذيرش امكان تحقق يك حكومت واحد جهانى هستند كه در گذشته به صورت يك " تز " ممتنع ومحال تلقى مىشد.
در حالى كه يك چنين انديشه ها و طرحها مايه خوشوقتى است ولى بطور مسلم، بشر امروز با اخلاق مادى كه دارد، موفق به تشكيل چنين حكومت واحد جهانى نخواهد شد، زيرا پيشنهاد دهندگان، و طراحان، و مجريان، و داوران همه و همه يك رشته مردمى هستند كه روح " خودخواهى "، " خود محورى " بر آنها حاكم بوده و هرگز در درون خود عشق به انسانها احساس نمىكنند، اگر در آغاز كار هم حسن نيتى داشته باشند، در اثناء كار، خودخواهى و مقام خواهى و نژاد گرائى و دهها عوامل اخلاق مادى، آنان را منحرف كرده و سرانجام اين طرح به سرنوشت " جامعه ملل " و " سازمان ملل متحده " كنونى دچار مىشود، و سرانجام به صورت يك عروسك طلائى در دست ابر قدرتها در مىآيد.
و تا يك نوع معنويت، پاكى، تقوى، خدا ترسى، ايمان به خدا و سراى ديگر
در طراحان و مؤسسان و مجريان حكومت واحد جهانى پديد نيايد، هيچگاه اين طرح هاى خوش خط و خال، نتيجه بخش نمىباشد و سرانجام ابزارى مىشود در دست " ابر قدرتها " آن هم براى محو حقوق مستضعفان و ملتهاى ضعيف و ناتوان جهان.
ولى به حكم " باش تا صبح دولتش بدمد " اين انديشه نشانگر يك نوع يأس و نوميدى در متفكران و انديشمندان جهان نسبت به كليه سازمانهاى بشرى و تشكيلات مادى است كه مدتها است متفكران ما چشم اميد به آنها دوخته اند و درمان دردهاى خود را از آن مىطلبند، در حالى كه اگر اين نوع سازمانها مايه درد و رنج نباشد، منبع خير و بركت نيست و همگى مصداق " مرا به خير تو اميد نيست، شر مرسان " مىباشد.
قيام مهدى عليه السلام و حكومت واحد جهانى:
در حالى كه ايجاد حكومت واحد جهانى بر بشر كنونى كه در اخلاق مادى فرو رفته و معنويات و احساسات پاك او نسبت به انسانها فروكش كرده است، به صورت يك آرزوى خام و رؤياى طلائى است، احاديث اسلامي، تشكيل حكومت واحد جهانى اسلام را از ويژگيهاى قيام مهدى موعود (عليه السلام) مىداند و مىرساند كه در پرتو عدل او، جهان تحت لواى يك حكومت، يك دولت، يك قانون، يك قدرت در مىآيد، و بساط تمام ابرقدرتها و فرعونها و قارونها و قارونكهاى زمان، از بزرگ و كوچك برچيده مىشود و پرچم عدل و داد، در سراسر جهان به اهتزاز در آمده و صفا و صميميت و عشق به انسان ها و بشرها جهان را فرا مىگيرد.
امام باقر (عليه السلام) مىفرمايد:
" إذا قام القائم ذهب دولة الباطل " (1) (آنگاه كه امام قائم قيام كرد، حكومتهاى باطل نابود مىشود)
باز در حديث ديگر مىفرمايد:
" يبلغ سلطانه المشرق والمغرب " (2).
(قدرت او شرق و غرب را فرا مىگيرد.) باز امام باقر (عليه السلام) در تفسير آيه:
" الذين إن مكناهم في الارض اقاموا الصلاة وآتوا الزكوة وامروا بالمعروف ونهوا عن المنكر و لله عاقبة الامور " (3) فرمود: اين آيه بيانگر حكومت مهدى است خدا او و ياران او بر شرق و غرب زمين مسلط مىگرداند ودين خدا را آشكار مىسازند، و بوسيله او و يارانش، بدعتها را مىميراند، همچنان كه بى خردان، حق را ميرانده بودند تا آنجا كه از ستم اثرى ديده نمىشود، آنان مردم را به نيكى ها امر كرده و از بديها باز مىدارند و براى خدا است سرانجام امور. (4) ويژگيهاى حكومت او:
در احاديث جمله هائى است كه هر يك به اصلى از اصول حكومت واحد جهانى امام و يا به يك ويژگى از ويژگيهاى حكومت او:
اشاره مىكند شايسته است به متن اين فرازها توجه شود.
1 - " يملكهم الله مشارق الارض ومغاربها ":
(خداوند سراسر جهان را از خاور و باختر در اختيار آنان قرار ميدهد)، يعنى حكومت او، جهان شمول مىگردد نه منطقه اى 2 - " ويظهر الدين ويميت الله به وباصحابه البدع والباطل ":
(بوسيله او، دين خدا زنده و بدعتها و باطل ها، نابود مىشود)، يعنى قوانين حكومت او را قوانين الهى كه آئين خاتم اسلام است تشكيل ميدهد و نيز مىفرمايد:
3 - " حتى لا يرى اثر من الظلم ويأمرون بالمعروف ":
(از ستم اثرى ديده نمىشود و به نيكيها امر مىكنند) يعنى داراى قدرت اجرائى گسترده اى مىگردد، كه هر نوع ستم را در سراسر جهان مىزدايند و نيكيها را گسترش مىدهند.
يك چنين ويژگيها، فقط از آن حكومت جهانى اسلام است و بس، كه مهدى زمان (عليه السلام) تحقق بخش آن مىباشد.
4 - يكى از ويژگيهاى حكومت امام، گسترش عمران و آبادى در سراسر جهان و تسلط بشر بر معادن زير زمينى است وبشر در پرتو عدل بر اين تكامل دست مىآبد، پيامبر گرامى در اين مورد مىفرمايد:
در زمان مهدى، آبها در جهان افزايش پيدا كرده، انهارى پديد مىآيد و گنجها از دل زمين بيرون مىآيند (5) ابن عباس كه در دامن پيامبر گرامى (صلى الله عليه وآله) و مكتب امام امير مؤمنان (عليه السلام) پرورش يافته، دوران مهدى زمان (عليه السلام) را چنين توصيف مىكند، مهدى، روى زمين را از داد پر كرده همچنان كه پيش از او از ستم پر مىشود و زمين، پاره هاى جگر خود را بيرون مىريزد، آنگاه به عنوان نمونه گفت:: ستونهائى از طلا و نقره. (6) اين نوع از احاديث اسلامي كه به صورت متواتر " معنوى " در كتابهاى حديث وارد شده است از يك حكومت جهانى توأم با تمدن عميق و ريشه دار گزارش ميدهد كه در عصر طلائى امام زمان (عليه السلام) تحقق مىپذيرد.
زمينه هاى حكومت جهانى مهدى (عليه السلام):
با مراجعه به احاديث مىتوان شرائط تحقق يك چنين حكومت همراه با تمدن عظيم انسانى را به شرح زير بيان كرد:
الف آمادگى جهانيان آمادگى جهانيان براى پذيرش چنين حكومت، نخستين شرط ظهور امام و
پى ريزى چنين حكومت، است، و گذشت زمان و به بن بست رسيدن بشر در بسيارى از مشكلات ويأس و نوميدى انسان از سازمانها و تشكيلات مادى، جامعه انسانى را بر پذيرش آن، آماده مىسازد و يكى از نشانه هاى يأس و نوميدى انسان، از چاره جوئى سازمانهاى مادى، همان است كه در روايات اسلامي بطور متواتر وارد شده كه پيش از ظهور امام، روى زمين را جور و ستم فرا مىگيرد (7) و فشار ظلم و تعدى آن چنان بر دوش بشرها سنگينى مىكند كه انسان را براى پذيرش انقلاب ديگر، انقلابى عميق و بنيادى آماده مىسازد.
عملا مىفهمد كه دوران چاره سازى برنامه هاى مادى به پايان رسيده و اين بن بست اجتماعى جز به يك نيروى غيبي شكسته نخواهد شد.
ب - تكامل خرد و انديشه انسانى:
پى ريزى يك حكومت واحد جهانى و برقرارى حكومت عدل و داد در كليه شئون، به زور سر نيزه و آتش توپ و تانك، امكان پذير نيست، هر چند هر نوع حكومتى، بى نياز از قوه و قدرت نمىباشد، اما در عين حال، تنها قدرت و قوه اجرائى نيرومند، قادر بر قلع فساد و گسترش عدل و داد نيست، بلكه بايد جامعه انسانى از نظر عقل و خرد ودانش و بينش، به پايه اى برسد كه طبعا خواهان برقرارى حكومت حق و قانون و طرد و نابودى ظلم و طغيان گردد، و يك چنين حالت جز در پرتو تكامل فرهنگ انسانى امكان پذير نمىباشد و بسيارى از مشكلات در عصر ظهور امام از اين طريق حل خواهد شد و ما نمونه اين نوع فرهنگ و تعقل را بگونه اى پيش از انقلاب اسلامي ايران و پس از آن تا مدتى مشاهده كريم و ديديم كه چگونه تمام طبقات براى برچيده شدن نظام ستم شاهى همكارى و هميارى عجيبى از خود نشان دادند و خود حافظ نظم و برقرار كننده حكومت حقيقت بودند.
امام باقر (عليه السلام) بر اين عنصر از عناصر پديد آورنده حكومت جهانى امام در حديثى تصريح كرده و مىفرمايد:
" إذا قام قائمنا وضع الله يده على رؤس العباد فجمع بها عقولهم وكملت به احلامهم " (8).
(آنگاه كه قائم ما قيام كرد، خداوند دست رحمت و قدرت او را بر سر بندگان مىگذارد، بوسيله او خرد و انديشه هاى انسانى به تكامل مىرسد) ظلم و ستم، تعدى به حقوق الهى و مردمى زائيده جهل و نادانى و دور افتادگى انسان از فرهنگ اصيل انسانى است و هم چنين جهل و نادانى مانع از ساختن زير دريائى و يا سفينه هائى فضائى، آنگاه پياده شدن بشر در قمر نيست، فرهنگ انسانى، يك فرهنگ تمام عيار است كه بخشى از آن را صنعت و اختراع تشكيل ميدهد در حالى كه ابعاد ديگر آن مربوط به " شناخت خود " و " جامعه " و " شناخت موقعيت خود در جهان " مىباشد و يك چنين شناخت جز در پرتو تكامل عقول و انديشه ها، ميسر نمىگردد و در اين موضع، انسان آنچنان وارسته از " خود خواهى " و " خود محورى " مىگردد، كه عشق بكمال و حقيقت را بالاترين كمال مىداند و تجاوز به حقوق انسانها را نشانه ذلت وعجز و پستى مىشمارد.
ج - تكامل صنايع:
حكومت واحد جهانى بدون تكامل صنعت، بالاخص وسيله ارتباط جمعى امكان پذير نيست، زيرا حكومتى كه ميخواهد نداى الهى را به اقصى ترين نقاط جهان برساند، همه مردم جهان را از پيام خود آگاه سازد، نمىتواند جدا از تكامل صنايع و وسائل ارتباط جمعى انجام بگيرد، حاكم الهى كه بايد پيام خدا را در يك شب به سراسر جهان ابلاغ كند و وظيفه مردم را در برابر حوادث و رويدادها روشن نمايد، بايد از وسائل تندرو و دستگاه هاى گزارش گر قوى و نيرومندى، برخوردار باشد و اگر در دوره هاى گذشته رجال آسمانى بر تشكيل چنين حكومتى توفيق نيافته اند مقدارى از آن معلول فقدان
وسائلى بود كه ابزار تحقق حكومت جهانى است.
امام صادق (عليه السلام) در حديثى به اين نوع از تكامل تصريح كرده است و مىفرمايد:
" إن قائمنا إذا قام مد الله لشيعتنا في اسماعهم وابصارهم حتى لا يكون بينهم و بين القائم بريد، يكلمهم فيسمعون وينظرون إليه وهو في مكانه " (9) (آنگاه كه قائم ما قيام كند، خداوند بر قدرت شنوائى و بينائى شيعيان گسترش مىبخشد، فاصله ميان آنها و قائم را از ميان برمىدارد، امام با آنان سخن ميگويد و آنان سخنان امام را مىشنوند و او را در جايگاه خود مىبينند) باز در حديث ديگر فرمود:
" ان المؤمن في زمان القائم وهو بالمشرق ليرى اخاه الذى في المغرب، و كذا الذى في المغرب يرى اخاه الذى بالمشرق " (10) (مؤمن در زمان قائم كه در مشرق زندگى مىكند برادر خود را كه در مغرب است مىبيند و همچنين كسى كه در مغرب زندگى مىكند برادر خود را كه در شرق است مشاهده مىكند).
اين تعبير در آن زمان كه گوش روزگار از تكامل صنعتى و وسائل ارتباط جمعى از تلفن و تلگراف، راديو و تلويزيون، چيزى نشنيده بود، جز يك رشته معجزات علمي چيز ديگرى نمىتواند باشد و مرور زمان اين حقائق را روشن تر مىسازد.
د ارتش انقلابى جهانى:
هيچ حكومتى هر چه الهى و آسمانى باشد، بى نياز از يك قدرت اجرائى نمىباشد، در حكومت مهدى (عليه السلام) كه به صورت واحد جهانى برقرار مىگردد، به نيروهاى فعال و سازنده و ارتش انقلابى جهانى نياز مبرمى است كه در راه هدف از همه چيز بگذرند و در نتيجه شجاع تر از شير و برنده تر از
شمشير باشند. (11) و اگر در برخى از روايات شماره آنان " سيصد و سيزده " نفر و در برخى ديگر " دوازده هزار " نفر احيانا " پانزده هزار " نفر معين شده است، هدف اشاره به سران آن ارتش انقلابى است كه تحت فرمان امام انجام وظيفه مىكنند و رعب آنان قلوب دشمنان را پر مىكند و در مقام مقابله دشمن شكست مىخورد و شعار رزمندگان امام: بميران و در راه انجام وظيفه الهى از سرزنش هيچ سرزنشگرى هراس ندارند. (12) به اميد روزى كه پرچم اسلام در سراسر گيتى و در پرتو حكومت واحد جهانى حضرت مهدى (عجل الله تعالى فرجه) به اهتزاز درآيد و آدمى از بند ظلم و ستم آزاد گردد و در فراخناى عدل الهى، قرار گيرد.
قم مؤسسه امام صادق عليه السلام جعفر سبحاني.
پاورقيها 1 - منتخب الاثر، ص 471، نقل از روضه كافى 2 - منتخب الاثر، ص 482.
3 - سوره حج، آيه 41 (آنان كه اگر در روى زمين به آنان قدرت دهيم، نماز را به پاى مىدارند، و زكات مىدهند، به نيكيها امر كرده، و از بديها نهى مىكنند، براى خدا است سرانجام امور) 4 - تفسير برهان، ج 3، ص 96 تفسير نور الثقلين، ج 3، ص 506.
5 - منتخب الاثر، ص 473 " وتزيد المياه في دولته وتمد الانهار وتخرج الكنوز " 6 - منتخب الاثر، ص 472.
7 - " بعد ما ملئت جورا وظلما " 8 - كافى، ج 1، ص 25 طبع جديد 9 - منتخب الاثر، ص 483 نقل از روضه كافى 10 - منتخب الاثر، ص 483 نقل از حق اليقين 11 - ترجمه گفتار امام باقر (عليه السلام) است كه آنان را چنين توصيف مىكند: " اجرى من ليت وامضى من سنان " 12 - منتخب الاثر، ص 486.
المهجة في شرح حال الحجة بقية الله الاعظم ارواح العالمين لتراب مقدمه الفداه از حضرت آيت الله غروى عليارى
شمه اى از زندگانى حضرت آيت الله آقاى حاج شيخ على غروى عليارى (دامت افاضاته) ولادت - تحصيلات:
حضرت آيت الله آقاى حاج شيخ على غروى عليارى بتاريخ 12 شهر الله الاعظم رمضان المبارك 1319 ه‍. ق روز جمعه در تبريز ديده به جهان گشودند.
والد ماجدشان جناب مستطاب حضرت حجة الاسلام والمسلمين آقاى ميرزا محسن آقا ابن آيت الله ميرزا حسن آقا جد محمد بن آيت الله الكبرى جامع المعقول والمنقول في جميع العلوم والفنون والعلوم الغريبة بتعبير بعض الاعاظم (رحمة الله عليهم) در حق آن مرحوم شيخ بهائي ثانى در جامعيت در جميع علوم، صاحب " بهجة الامال في تنقيح احوال الرجال " (1) مىباشد.
آيت الله غروى عليارى بعد از تكميل دروس سطح در زادگاه خويش به سال 1341 ه‍. ق عازم بلده طيبه نجف اشرف، جوار رحمت حضرت امير المؤمنين على (عليه آلاف التحية والثناء) شدند.
اساتيد در نجف اشرف:
1 - حضرت آيت الله العظمى حاج سيد أبو الحسن اصفهاني (قدس سره الشريف) (طهارة تا
آخر وصلوة واصول) 2 - حضرت آيت الله العظمى آقا سيد ابراهيم اصطهباناتى (قدس سره الشريف) (فقه، اصول) 3 - حضرت آيت الله العظمى آقا ميرزا محمد حسين غروى نائينى (قدس سره الشريف) (فقه، اصول) 4 - حضرت آيت الله العظمى آقا شيخ ضياء الدين غروى عراقى (قدس سره الشريف) 5 - حضرت آيت الله آقا شيخ اسد الله زنجانى (قدس سره الشريف) استاد در خلال و اثناء حضور در دروس اساتيد فوق الذكر به محاضر حضرات آيات عظام حجة كوهكمرى، ميرزا على آقا ايروانى، ميرزا أبو الحسن مشكينى و آقا سيد أبو تراب خوانسارى در رجال و ميرزا احمد آشتيانى (رحمت الله عليهم اجمعين) در معقول و فلسفه رسيده و كسب فيض مىنمايند.
حضرت آيت الله غروى عليارى بعد از سالهاى مديد اقامت در نجف و استفاده از حوزه علميه نجف اشرف اجبارا حسب الامر جد امجد خودشان به تبريز مراجعت (1) و از آن سال تا كنون در تبريز به تا ليف و تربيت شاگردان علوم اسلامي مشغول هستند واينك به علت كهولت سن، مردم از فيض اقامه نماز جماعت توسط ايشان محروم هستند.
تأليفات:
قسمتى از تأليفات استاد به قرار زير است. (لازم به تذكر است كه تأليفات آيه الله عليارى متجاوز از 40 جلد مىباشد) 1 - تقريرات درس اصول آيت الله العظمى ضياء الدين غروى عراقى 2 - تقريرات درس اصول وفقه آيت الله العظمى نائينى.
3 - تقريرات درس فقه (صلوة - طهارة) آيت الله العظمى اصفهانى 4 - شرح مكاسب 5 - شرح رسائل
6 - شرح كفايه 7 - شرح وسيلة النجاة آيت الله العظمى اصفهاني 3 جلد 8 - تفسير قرآن مجيد (در طول 4 سال نگاشته شده است) 9 - شرح استدلالى عروة الوثقى 10 - منهاج الرشاد 11 - رساله عمليه 12 - رساله در رجعت و شرح ادعيه صباح، كميل، افتتاح، أبو حمزة ثمالى بطور جداگانه و..
اخبار علماء عامه در باب حضرت مهدى (عليه السلام) (1) آنچه رسيده است از رسول خدا (صلى الله عليه وآله و سلم) و أمير المؤمنين [على] (عليه السلام) و ائمه طاهرين (صلوات الله عليهم اجمعين) در اخبارى كه علماء عامه و روات ايشان در صحاح و مؤلفات معتبره خودشان نقل كرده اند كه هر يك از آنها نص صريح است بر امامت و خلافت آن زبده آفاق و اخبارى كه در اين باب نقل شده بعيد نيست كه در كثرت تظافر نظير اخبار وارده در غدير خم باشد كه در حق امير المؤمنين [على] (عليه السلام) وارد شده پس مقصود جمع و ضبط آن اخبار است به قدر وسع وطاقت كه سبب احياء قلوب مؤمنين و اماته قلوب منافقين است.
فنقول مستعينا بالله و متمسكا بحبل وليه عجل الله تعالى فرجه:
حافظ أبو نعيم به سند خود از عبد الله عمر روايت كرده كه رسول خدا (صلى الله عليه وآله و سلم) فرمود كه:
" خروج مىكند مهدى (عليه السلام) در حالتى كه در بالاى سر او ابرى باشد كه از ميان آن ابر ندا مىكنند كه اين است خليفه خدا به او تابع شويد " و نيز حافظ أبو نعيم به سند خود از أبو سعيد خدرى روايت كرده كه رسول خدا
(صلى الله عليه وآله) فرمود كه:
" خروج مىكند مردى از اهل بيت من كه عمل مىكند به سنت من و خدا بركت خود را به سبب او از آسمان نازل مىفرمايد و بركات زمين را به سبب او ظاهر مىنمايد و زمين را پر از عدل مىنمايد بعد از آنكه پر شده باشد از ظلم و جور " و نيز حافظ أبو نعيم به سند ديگر خود از أبو سعيد خدرى روايت كرده كه رسول خدا (صلى الله عليه وآله و سلم) فرمود كه:
" مهدى (عليه السلام) خليفه خدا مىآيد و زمانى كه شنيديد آمدن او را، به نزد او رويد و با او بيعت نمائيد بدرستى كه او خليفه خداست " و نيز حافظ أبو نعيم به سند خود از قيس بن جابر و او از پدرش و او از جدش روايت كرده كه رسول خدا (صلى الله عليه وآله) فرمود:
" بعد از خلفاء، امراء و ملوك جابره ظاهر خواهند شد بعد از آن خروج مىكند مردى از اهل بيت من كه زمين را پر از عدل مىكند چنان كه پر شده است از ظلم و جور " نيز حافظ أبو نعيم به سند ديگر از أبو سعيد خدرى روايت كرده كه رسول خدا (صلى الله عليه وآله) فرمود كه:
" از ماست كسى كه عيسى بن مريم (عليهما السلام) در پشت سر او نماز مىكند " و نيز حافظ أبو نعيم به سند ديگر از ابن عباس روايت كرده كه رسول خدا (صلى الله عليه وآله و سلم) فرمود كه:
" هرگز هلاك نمىشود امتى كه من در اول اويم و عيسى بن مريم در آخر او و مهدى (عليه السلام) در وسط است " بالجمله همين حافظ أبو نعيم در كتاب " حلية الاولياء " دوازده حديث باسناد صحيحه معتبره از رسول خدا (صلى الله عليه وآله) در نص بر امامت و خلافت حضرت مهدى (عجل الله تعالى فرجه) روايت كرده كه سيد انبياء
(صلى الله عليه وآله) به امت خود اخبار فرمود و من مؤلف به قليلى از روايت او اكتفا نمودم.
صاحب " جامع الاصول " از " صحيح مسلم " و او به سند خود از جابر روايت كرده كه رسول خدا (صلى الله عليه وآله) فرمود كه:
" طايفه اى از امت من بر حق و غالب خواهند بود تا روز قيامت، پس فرود آيد عيسى بن مريم، پس امير ايشان خواهد گفت بيا با تو نماز كنيم او خواهد گفت نه شما بر يكديگر اميريد زيرا كه خداى تعالى اين امت را گرامى داشته " و نيز صاحب " جامع الاصول " از " مسند ترمذى " وابى واقد از ابن مسعود روايت كرده كه رسول خدا (صلى الله عليه وآله) فرمود كه:
" اگر از دنيا نمانده باشد مگر يك روز هر آينه خداى تعالى آن روز را طولانى مىگرداند تا آنكه برانگيزاند در آن روز از امت من، از اهل بيت من مردى را كه نام او موافق با نام من باشد كه زمين را پر كند از عدل چنان كه پر شده بود از ظلم و جور " و نيز مؤلف كتاب " صحاح الستة " از " صحيح ابى داود سجستانى " و " صحيح ترمذى " از عبد الله بن مسعود روايت كرده از رسول خدا (صلى الله عليه و آله و سلم) مثله، و نيز مؤلف مذكور در كتاب خود از امير المؤمنين [على] (عليه السلام) روايت كرده كه رسول خدا (صلى الله عليه وآله) فرمود:
" لم يبق من الدهر الا يوم ليبعث الله رجلا من اهل بيتى يملا الارض عدلا كما ملئت جورا " و نيز مؤلف كتاب مذكور در همين كتاب به سند از ام السلمه روايت كرده كه شنيدم از رسول خدا (صلى الله عليه وآله و سلم) كه مىفرمود:
" مهدى (عليه السلام) از عترت من و از اولاد فاطمه (عليها السلام) است " و نيز مؤلف كتاب مذكور از " صحيح نسائى " از انس بن مالك روايت كرده كه شنيدم از رسول خدا (صلى الله عليه وآله) كه مىفرمود:
" مهدى (عليه السلام) از عترت من و از اولاد فاطمه (عليها السلام) است " و نيز مؤلف كتاب مذكور از " صحيح نسائى " از انس بن مالك روايت كرده كه از رسول خدا (صلى الله عليه وآله) شنيدم آن حضرت فرمود:
" لن يهلك امة انا اولها ومهديها وسطها والمسيح آخرها " و نيز صاحب " جامع الاصول از ابى داود و ترمذى به روايت ديگر نقل نمود كه رسول خدا (صلى الله عليه وآله و سلم) فرمود كه:
" منقضى نشود دنيا تا پادشاه عرب شود مردى از اهل بيت من كه نام او موافق نام من باشد " و نيز در " جامع الاصول " از " صحيح بخارى " و مسلم، ابى داود، ترمذى از ابو هريرة روايت كرده اند كه رسول خدا (صلى الله عليه وآله و سلم) فرمود:
" به حق آن خدائى كه جانم در يد قدرت اوست كه نازل شود فرزند مريم و چليپاهاى (2) نصارى را بشكند و چگونه خواهيد بود در وقتى كه ظهور نمايد در ميان شما فرزندم و امام شما از شما باشد يعنى مهدى (عليه السلام) " ومثله حميدي در " جمع بين الصحيحين " از " صحيح مسلم وبخاري " از زبان مولى رسول الله (صلى الله عليه وآله) روايت كرده كه رسول خدا (صلى الله عليه وآله و سلم) فرمود و نيز حميدي در كتاب مذكور از مسلم و بخارى همين حديث را از أبو هريرة روايت كرده كه رسول خدا (صلى الله عليه وآله و سلم) فرمود:
" كيف انتم إذا نزل ابن مريم فيكم وامامكم منكم " و مؤلف كتاب " صحاح الستة " أبو الحسن زرين ابن معاويه عبدى همين حديث را از مسلم وبخاري از أبو هريرة روايت كرده. و ابن قتيبه در كتاب " غريب الحديث " به سند خود از يحيى و غروه روايت كرده كه رسول خدا (صلى الله عليه وآله) فرمود كه:
" نيكان از امت من در اول امتند و در آخر امتند " و فرمود:
" لا نبى بعدي ولا كتاب بعد كتابي ولا امة بعد امتى فالحلال ما احل الله على لساني إلى يوم القيامة والحرام ما حرم الله على لساني إلى يوم القيامة " و ابن قتيبه ميگويد: كه اين كلام رسول خدا (صلى الله عليه وآله و سلم) منافاتى ندارد با آنچه در حديث مذكور است كه مسيح فرود آيد و خوكها را بكشد و صليب ها را بشكند پس چون فرود آيد چيزى از دين رسول خدا (صلى الله عليه وآله و سلم) را نسخ نكند و تقدم نجويد بر امام امت او بلكه او را مقدم داشته و در پشت سر او نماز گذارد.
و ابن شيرويه ديلمى در كتاب " فردوس " از انس بن مالك روايت كرده كه رسول خدا (صلى الله عليه وآله) فرمود كه " ما اولاد عبد المطلب سادات اهل بهشتيم و آن منم وعلى (عليه السلام) و حمزه و جعفر وحسن و حسين و مهدى (عليهم السلام) " و نيز ابن شرويه در كتاب مذكور در باب هاء به سند خود از أبو سعيد خدرى روايت كرده كه رسول خدا (صلى الله عليه وآله و سلم) فرمود كه:
" از امت من بيرون مىآيد مهدى (عليه السلام) نامى، كه امت من در آن زمان متنعم شوند به نحوى كه مثل آن را نديده باشند و آسمان در وقت حاجت باران پى در پى بر ايشان ببارد و زمين نباتات خود را نگاه ندارد و اموال در آن وقت بى قدر باشند و هر كس كه به نزد آن حضرت آيد و از او سؤال كند چندان به او عطا فرمايد كه قوه و استطاعت حمل آن را نداشته باشد " و نيز ابن شرويه در كتاب مذكور به سند خود از عبد الله بن عمر بن خطاب روايت كرده كه رسول خدا (صلى الله عليه وآله و سلم) فرمود كه:
" خروج مىكند مهدى (عليه السلام) در بالاى سر او ملكى است كه ندا مىكند اين است مهدى (عليه السلام) او را پيروى كنيد و اطاعت نمائيد " صاحب " معجم طبرانى " به سند خود از جابر بن عبد الله انصاري روايت كرده كه گفت: از رسول خدا (صلى الله عليه وآله) شنيدم كه فرمود:
" ملتفت مىشود مهدى (عليه السلام) و نظر مىكند به عيسى (عليه السلام)
كه از آسمان نازل مىشود پس بايستد عيسى (عليه السلام) تا مهدى (عليه السلام) در جايگاه خود قرار گيرد و بنشيند پس عيسى (عليه السلام) با او بيعت كند " و ثعلبى در ذيل تفسير آيه " وانه لعلم للساعة " (3) روايت كرده است كه عيسى (عليه السلام) نازل شود و مردم مشغول نماز عصر باشند و در عقب سر امام (عليه السلام) و به امام اقتدا كرده باشند پس امام (عليه السلام) پس آيد و عيسى او را مقدم دارد و در عقب سر او نماز گزارد به شريعت محمدى (صلى الله عليه وآله و سلم) ابراهيم بن محمد حموينى كه از اعاظم علماى عامه است در كتاب " فرائد السمطين " از جابر بن عبد الله انصاري روايت كرده كه رسول خدا (صلى الله عليه وآله و سلم) فرمود كه:
" هر كس انكار كند خروج مهدى ما را به تحقيق كه كافر شده است به خداى تعالى به آنچه بر محمد (صلى الله عليه وآله) نازل شده است " و نيز ابراهيم بن محمد حموينى به سند خود از ابن عباس روايت كرده كه رسول خدا (صلى الله عليه وآله) فرمود:
" حلفاء من و حجتهاى خدا بر خلق بعد از من دوازده نفرند كه اول ايشان برادر من است و آخر ايشان فرزند من " عرض كردند كه: يا رسول الله (صلى الله عليه وآله) برادر تو كيست؟
[حضرت] فرمود: " على ابن ابي طالب (عليه السلام) " عرض نمودند: فرزند تو كيست؟
فرمود:
" مهدى (عليه السلام) كه پر كند زمين را از عدل و داد چنان كه پر شده باشد از ظلم و جور، قسم به آن كسى كه مرا بشير و نذير به حق مبعوث گردانيده كه اگر باقى نماند از دنيا مگر يك روز خداى تعالى آن روز را چندان طولانى گرداند كه پسر من مهدى (عليه السلام) در آن روز خروج كند و عيسى بن
مريم از آسمان فرود آيد و در عقب او نماز كند و زمين را به نور پروردگار خود روشن نمايد و سلطنت او مشرق تا مغرب را فرا گيرد " و نيز ابراهيم بن محمد حموينى به سند خود از أبو سعيد خدرى روايت كرده كه رسول خدا (صلى الله عليه وآله و سلم) فرمود كه: " بشارت دهم شما را به مهدى (عليه السلام) كه مبعوث مىشود در امت من هنگامى كه مختلف شوند مردم و متزلزل و مضطرب گردند، پس پر مىكند زمين را از عدل و داد چنان كه پر شده باشد از ظلم و جور و راضى شوند از او ساكنان آسمان و ساكنان زمين و قسمت مىكند اموال را در ميان مردم، قسمت صحيح " عرض كردند: قسمت صحيح كدام است؟
فرمود: " قسمت بالسويه در ميان مردم " و نيز ابراهيم بن محمد حموينى به سند خود از ابن عباس روايت كرده كه رسول خدا (صلى الله عليه وآله و سلم) فرمود:
" من سيد پيغمبرانم وعلى (عليه السلام) سيد اوصياست واوصياء من بعد از من دوازده نفرند، اول ايشان على ابن ابي طالب (عليه السلام) و آخر ايشان مهدى است " و نيز ابراهيم بن محمد حموينى در كتاب مذكور به سند خود از ابو امامه باهلى روايت كرده كه گفت: شنيدم از رسول خدا (صلى الله عليه واله و سلم) فرمود كه:
" مهدى از اولاد من به حد مردم چهل ساله است و روى او مانند ستاره درخشنده و در گونه راست او خال سياه است و دو عباى قطوانى پوشيده، چون او را بينى گوئى كه يكى از مردم بنى اسرائيل است و بيرون مىآورد گنجى را و مفتوح مىنمايد بلاد شرك را " و نيز ابراهيم بن محمد حموينى از عبد الله بن عمر بن خطاب روايت كرده كه رسول خدا (صلى الله عليه وآله و سلم) فرمود:
" يخرج المهدى على رأسه ملك ينادى ان هذا هو المهدى فاتبعوه " وبالجملة قريب به چهل حديث همين ابراهيم بن محمد حموينى در كتاب خود به اسانيد معتبره از رسول خدا (صلى الله عليه وآله) روايت كرده كه همه آنها نصوصند بر امامت و خلافت حضرت قائم (عجل الله تعالى فرجه) و آنكه از اولاد رسول خدا (صلى الله عليه وآله) از على (عليه السلام) وفاطمة و حسين (عليهما السلام) است و امام و خليفه دوازدهم رسول خدا (صلى الله عليه وآله و سلم) است و غايب از انظار و منتظر فرج است و به امر الهى خروج خواهد فرمود در حالتى كه خليفة الله در ارض است.
ابو المظفر سمعانى وحافظ أبو نعيم در كتاب " اربعين " و محمد بن محمد شافعي در كتاب " كفاية الطالب " و دار قطني در كتاب " جرح و تعديل " از أبو سعيد خدرى وعلى بن هلال روايت كرده اند كه چون مرض بر رسول خدا (صلى الله عليه وآله) شديد شد حضرت فاطمه (سلام الله عليها) در نزد سر مبارك او نشسته، گريه مىكرد چون صداى گريه او بلند شد آن بزرگوار رو به جانب فاطمه [عليها السلام] نموده فرموده كه:
" اى حبيبه من فاطمه چه چيز باعث گريه تو شد؟ " عرض كرد كه: " مىترسم امت تو بعد از تو مرا ضايع گردانند و رعايت ننمايند حرمت مرا " فرمود:
" اى حبيبه من مگر نمىدانى كه حق تعالى مطلع گرديد بر زمين و پدر تو را اختيار كرده مبعوث گردانيد به رسالت، پس بار ديگر مطلع گرديد و برگزيد شوهر تو را و به من وحى فرمود كه تو را به او تزويج نمايم، اى فاطمه حق تعالى هفت خصلت بما عطا فرموده است كه به احدى پيش از ما عطا نكرده و بعد از ما به احدى عطا نخواهد كرد. منم سيد پيغمبران و گرامىترين ايشان در نزد خدا و محبوب ترين خلق به سوى خدا و من پدر توام و وصى من بهترين اوصياء و محبوب ترين ايشان است به سوى خدا و آن شوهر
توست و شهيد ما بهترين شهداست و آن حمزه عم پدر و عم شوهر توست و از ماست آنكه خدا دو بال به او داد و در بهشت با ملائكه پرواز مىكند هر جاى خواهد و او پسر عم پدر تو و برادر شوهر توست و از ماست دو سبط اين امت حسن و حسين (عليهما السلام) كه بهترين جوانان اهل بهشتند و آنها دو فرزند تواند. اى فاطمه به حق آن خدائى كه به حق و راستى مرا به پيغمبرى فرستاده است كه از حسن و حسين به هم خواهد رسيد مهدى اين امت و ظاهر خواهد شد در وقتى كه دنيا پر از هرج و مرج شده باشد و فتنه ها ظاهر گرديده و راهها بسته شده باشد و غارت نمايند مردم يكديگر را، نه پيرى رحم كند به كودكى و نه كودكى تعظيم كند پيرى را، پس خدا برانگيزند از فرزندان من كسى را كه فتح كند قلعه هاى ضلالت را و دلهائى كه غافل از حق باشند و قيام نمايد به دين خدا در آخر الزمان چنان كه من قيام نمودم و پر كند زمين را از عدالت چنان كه پر شده باشد از جور " هفتاد حديث مجمل از اخبار منقوله از كتب و مؤلفات علماء عامه به طرق و روايات ايشان او تنصيص رسول خدا (صلى الله عليه وآله) بر امامت و خلافت حضرت حجت الله على العالمين (عجل الله تعالى فرجه) كه ما اغلب از آنها را ذكر نموديم. علاوه بر اين نصوصات اخبار بسيارى در كتب و مؤلفات خودشان از اوصاف حضرت مهدى صاحب الزمان (عليه السلام) نيز از رسول خدا (صلى الله عليه وآله) روايت كرده اند كه بر سبيل اجمال اشاره به آن مىشود:
حافظ أبو نعيم در كتاب " حلية الاولياء " به سند خود از حذيفه روايت كرده كه رسول خدا (صلى الله عليه وآله) فرمود:
" مردى است از اولاد من، وجهه كالكوكب الدرى " و نيز أبو نعيم در كتاب مذكور به سند خود از حذيفه روايت كرده است كه مهدى مردى است لون او عربي و بدن او اسرائيلى يعنى عظيم الجثه است و در خد (4) راست او خالي است كه مانند ستاره درخشنده است و نيز در كتاب
مذكور به سند خود از أبو سعيد خدرى روايت كرده كه رسول خدا (صلى الله عليه وآله و سلم) فرمود كه:
" مهدى (عليه السلام) از ماست و موى جبينش كم است وبيني او نازك است " وابو نعيم نيز در كتاب مذكور به سند خود از عبد الرحمن بن عوف روايت كرده كه رسول خدا (صلى الله عليه وآله) فرمود:
" هر آينه برانگيزاند خداى تعالى از عترت من مردى را كه بيخ دندانهاى ثناياى او گشاد است و موى جبينش كم است و زمين را پر از عدالت مىكند و اموال به مردم بسيار ميدهد. " ابراهيم بن محمد حموينى نيز به سند خود از أبو امامه باهلى روايت كرده كه رسول خدا (صلى الله عليه وآله) فرمود كه:
" مهدى (عليه السلام) از اولاد من به حد مرد چهل ساله و روى او مانند ستاره درخشنده است و دو عباى قطوانى پوشيده و چون او را بينى گوئى كه از مردم بنى اسرائيل است " بالجمله آنچه از اخبارى كه مؤلفين و علماء عامه و روات ايشان در خصوص مهدى (عليه السلام) و اوصاف آن حضرت از رسول خدا (صلى الله عليه وآله و سلم) نقل كرده اند زياده از دويست روايت است خصوصا به ملاحظه تعدد اسناد آنها كه هر يك از مؤلفين در صحاح و كتب معتبره خودشان به چهل روايت و بعضى باقل از آن دو روايت و سه روايت و زياده به اختلاف اسناد روايت كرده اند - و كتب مؤلفه معروفه ايشان در اين باب چنان كه بعضى از حاذقين اهل حديث عامه و خاصه چون محمد بن طلحه شافعي و غير ايشان ذكر كرده اند آنكه ابن اثر در " جامع الاصول " ده حديث در خصوص خروج مهدى (عليه السلام) و اوصاف او ذكر كرده است و شافعى گفته كه اخبار در خصوص مهدى (عليه السلام) از رسول خدا (صلى الله عليه وآله) به حد تواتر رسيده است.
و ثعلبى اخبار در خصوص مهدى (عليه السلام) را به پنج سند روايت نقل كرده است.
حافظ أبو نعيم در كتاب " حلية الاولياء " دوازده حديث در احوال و اوصاف و خروج مهدى (عليه السلام) باسناد خود از رسول خدا (صلى الله عليه وآله) روايت كرده و نيز أبو نعيم در كتاب " اربعين " و " موالى " و " فوائد " قريب به چهل روايت در باب خروج مهدى (عليه السلام) و اوصاف آن بزرگوار روايت كرده است.
و محمد بن طلحه شافعي در ضبط و جمع احاديث منقوله از رسول خدا (صلى الله عليه وآله) در باب خروج مهدى (عليه السلام) در آخر الزمان و بيان اوصاف وحالات آن بزرگوار قريب چهل روايت ضبط و جمع نموده است.
و ابن ماجد قزويني نيز در كتاب خود قريب به سى حديث از اخبار وارده در خصوص مهدى صاحب الزمان (عليه السلام) روايت كرده.
و شعبى دو حديث در اين باب نقل نموده.
ابراهيم بن محمد حموينى باسناد معتبره زياده از سى حديث در اين باب نقل كرده است.
صدر الأئمة اخطب خوارزمى به سند خود چهار حديث در اين باب ذكر كرده است. و حميدى در " جمع بين الصحيحين " دو حديث ذكر كرده.
بخارى در صحيح خود سه حديث و مسلم در صحيح خود پانزده حديث و ابن قتيبه چهار حديث و رزين بن عبد الله عبدى در كتاب " جامع بين صحاح - سته " يازده حديث و مؤلف كتاب " فضائل الصحابة " هفت حديث و ابن شرويه ديلمى شش حديث و دار قطني سه حديث و مؤلف كتاب " مصابيح " مسعود بن فراء پنج حديث و ذر بن معاويه در " جمع بين صحاح سته " يازده حديث نقل كرده اند.
و احمد بن جعفر المنادى در كتاب " ملاحم " زياده از سى حديث در خصوص خروج مهدى (عليه السلام) نقل كرده و از مالكى در كتاب " فصول المهمه " مثل آن نقل شده و ابو داود سجستانى در صحيح خود و ترمذى نيز در
صحيح به اسناد عديده زياده از پنج حديث نقل كرده اند.
اخبار وارده در خصوص مهدى صاحب الزمان (عليه السلام) را بغوى حسين بن مسعود در كتاب " مصابيح السنه " اخبار بسيارى در اين باب استخراج كرده و ابن مغازلى شافعى در " مناقب " و ابن عبد البر در كتاب " استيعاب " و احمد بن حنبل در مسند خود و ابن بطريق در كتاب " مستدرك " و دورستى در مؤلف خود و طبرانى در " معجم اكبر و اوسط " خود هر يك به اسناد عديده روايت كرده اند اخبار وارده از رسول خدا (صلى الله عليه وآله) را در خصوص ظهور مهدى (عليه السلام) و اوصاف او، و اين اجمالى از اخبار منقوله از علماء عامه بود.
اخبار علماء خاصه در باب حضرت قائم (عليه السلام) و اما اخبار علماء شيعه [كه] در باب حضرت قائم (عليه السلام) و اوصاف و حالات آن بزرگوار نقل كرده اند زياده از هزار حديث از رسول خدا (صلى الله عليه وآله و سلم) و ائمه هدى (سلام الله عليهم)، و مجلدات چندى از كتاب [ها] در اوصاف و حالات و فضائل و مدت غيبت و كيفيت ظهور و علامات ظهور آن حضرت تأليف نموده اند و اين احقر اقتصار نمودم باخبار منقوله از علماء عامه در آنچه روايت كرده اند از رسول خدا (صلى الله عليه وآله) كه اول دليل واتم در مقام استدلال است بر مخالفين. پس واضح شد از اين اخبار منقوله از علماء عامه اصل امامت و خلافت حضرت حجة الله (عليه السلام) و ظهور او در آخر الزمان و آنكه او را از نسل رسول خدا (صلى الله عليه وآله) و على مرتضى (عليه السلام) وفاطمة زهرا عليها السلام) و حسين سيد الشهداء (عليه السلام) و فرزند حضرت امام حسن عسكرى (عليه السلام) است و اين ضرورى مذهب شيعه و متفق عليه بين خاصه و عامه است واحدى را شبه و انكارى در آن نخواهد بود و آنچه بعضى از مخالفين ابداع و اختراع نموده اند از
بعضى از شبهات در خصوص آن حضرت شبهه در مقابل بداهت است و انكار و عدم اعتقاد متعصبين از اهل خلاف به آنچه نقل كرده اند مشايخ ايشان در مؤلفات و كتب معتبره و صحاح خودشان همه اخبار را كه اضعاف تواتر است بالاتر از انكار ايشان نخواهد بود از آن همه نصوص وارده از رسول خدا (صلى الله عليه و آله و سلم) در باب خلافت بلا فصل امير المؤمنين (عليه السلام) از اخبار غدير خم و حديث منزلة و حديث ثقلين و امثال آنكه در صحاح و مؤلفات خودشان نقل كرده اند. چه آنكه اقرار و اعتقاد به امثال آن با كمال بروز و ظهور آنها منافى با اصل مذهب ايشان خواهد بود و تعصب مانع شد ايشان را از قرار به حق:
" يريدون ليطفؤا نور الله " (5) و نقل ايشان اين همه اخبار معتبره را در كتب صحاح و مؤلفات خودشان از غرائب و عجائب معجزات باهرات ائمه طاهرين (سلام الله عليهم اجمعين) كه حق تعالى بر دست و زبان ايشان جارى كرد كه اكد در الزام و اقوى در اتمام حجت برايشان باشد و لكن:
" من لم يجعل الله له نورا فما له من نور " (6) جواب به شبهات مقاله ثانيه در ذكر بعضى از شبهات مخالفين واجوبه آنها:
شبهه اول:
آنكه ما از جهت اين اخبار متواتره انكار نمىنمائيم ظهور مهدى (عجل الله تعالى فرجه) را و آنكه او از اولاد فاطمه (عليها السلام) است و لكن مىگوئيم كه مهدى از اولاد فاطمه (عليهما السلام) هنوز متولد نشده است. و بعد بوجود خواهد آمد و آنچه فرقه شيعه برآنند كه حضرت مهدى (عليه السلام) از اولاد فاطمه (عليها السلام) و از صلب امام حسن عسكرى عليه السلام) بوجود آمده و
غايب از انظار است و منتظر قدوم او مىباشند و او را امام مفترض الطاعة مىدانند آن را انكار داريم، زيرا كه از اين اخبار زياده از آنچه ما مىگوئيم كه مهدى از اولاد فاطمه (عليهما السلام) ظاهر خواهد شد وترويج دين اسلام خواهد نمود، مستفاد نمىشود.
جواب:
جواب از اين شبهه آنكه اگر تعصب تو را منع از اقرار به حق ننمايد و تصديق قول رسول خدا (صلى الله عليه وآله و سلم) بنمائى اگر چه اولين و آخرين ايشان هنوز تصديق قول رسول خدا (صلى الله عليه وآله) ننموده اند طايفه شيعه دفع اين شبهه را از براى شما مىنمايد به همان اخبار متواتره از رسول خدا (صلى الله عليه وآله و سلم) از روايات ثابته در كتب و مؤلفات علماء عامه كه مجال انكار و شبهه از براى احدى نباشد كه رسول خدا (صلى الله عليه وآله و سلم) تصريح به آن فرموده است و اسم و حسب و نسب او را بيان نموده و تعيين فرموده كه آن بزرگوار از كى متولد شده و (كى) غايب از انظار خواهد شد.
ابراهيم بن محمد حموينى كه از اعاظم علماء و مشايخ اهل خلاف است به سند خود از ابى نظره روايت كرده كه در زمان حضرت امام محمد باقر (عليه السلام) جابر بن عبد الله انصاري به خدمت آن حضرت مشرف شد و خبر داد به آن حضرت از آن صحيفه كه مشاهده كرده بود در دست حضرت صديقه طاهره، فاطمه زهرا (سلام الله عليها) كه اسم مبارك رسول خدا (صلى الله عليه و آله و سلم) و أمير المؤمنين [على] (عليه السلام) و اسامى امامان از اولاد او در آن ثبت بود بدين نهج:
" أبو القاسم محمد المصطفى امه آمنه، أبو الحسن على ابن ابي طالب امه فاطمه بنت اسد بن هاشم بن عبد مناف، أبو محمد الحسن بن على، أبو عبد الله الحسين بن على التقى امهما فاطمه بنت رسول الله، أبو محمد على بن الحسين العدل امه شاه بانويه بنت يزدجرد بن شاهنشاه، أبو جعفر
محمد بن على الباقر امه ام عبد الله بنت محمد بن الحسن بن على ابن ابي طالب، أبو عبد الله جعفر بن محمد الصادق امه ام فروه بنت قاسم بن محمد بن ابى بكر، أبو ابراهيم موسى بن جعفر الثقة امه جاريه مسماه بحميده، أبو الحسن على بن موسى الرضا امه جاريه اسمها نجمه، ابو جعفر محمد بن على الزكي امه جاريه اسمها خيزران، أبو الحسن على بن محمد الامين امه جاريه اسمها سوسن، أبو محمد الحسن بن على الرفيق امه جاريه اسمها سمانه، أبو القاسم محمد بن الحسن هو الحجة القائم امه جاريه اسمها نرجس " و نيز ابراهيم بن محمد حموينى به سند خود از ابن عباس روايت كرده است كه يكى از احبار يهود كه نعثل نام او بود مشرف شد خدمت سيد كائنات (صلى الله عليه وآله) و مشكلات مسائل خود را از آن حضرت سؤال نمود و جواب شنيد، از آن جمله سؤال نمود از اوصياء و خلفاء او بعد از او كه اسامى آنها كدام است؟ حضرت فرمود:
" وصى من بعد از على ابن ابي طالب و بعد از او دو فرزندم حسن و حسين و بعد از ايشان نه نفر از اولاد حسين (عليهم السلام [اجمعين]) كه همه آنان امامان نيكو كردارند. " آن عالم يهودى عرض كرد كه: اسامى هر يك را از براى من بيان فرما، پس آن بزرگوار فرمود كه:
" چون حسين از دنيا بگذرد پسرش على است و بعد از پسرش محمد امام است و بعد از او پسرش جعفر امام است و بعد از پسرش موسى امام است و بعد از او پسرش على امام است و بعد از پسرش محمد امام است و بعد از پسرش على امام است و بعد از پسرش حسن امام است و بعد از او پسرش حجة بن الحسن امام عصر است و اين دوازده نفر امامان بعد و نقباى بنى اسرائيل اند " آن عالم يهودى گفت: آنچه فرمودى همه را در كتب انبياء سلف ديدم و در
وصيتنامه موسى بن عمران خوانده ام.
صدر الائمه به سند خود از سلمان فارسى (رضى الله تعالى عنه) روايت كرده كه رسول خدا (صلى الله عليه وآله) مىبوسيد دهان و چشم حسين را و مىفرمود كه:
" تو حجت، پسر حجت، و پدر حجتهاى خدائى، كه از صلب تو بيرون آيند و نهمى ايشان قائم ايشان است " و نيز صدر الائمه اخطب خوارزمى و ابراهيم بن محمد حموينى و فخر الفضلاء بغدادي وحافظ بن عقده و مؤلف كتاب " ثوابة الموصلي " و صاحب كتاب " مقتضب الاثر " از ابى ايوب انصاري وعبد الله بن عمر بن خطاب روايت كرده اند از سليمان راعى [و او از] رسول خدا (صلى الله عليه وآله و سلم) كه شنيدم از آن حضرت كه مىفرمود:
" در ليلة المعراج نظر كردم به جانب عرش ديدم على وفاطمة وحسن و حسين وعلى بن الحسين و محمد بن على و جعفر بن محمد و موسى بن جعفر وعلى بن موسى و محمد بن على وعلى بن محمد وحسن بن على و مهدى (عليهم السلام) را در ضهضاهى (7) از نور كه به نماز ايستاده بودند و مهدى (عليه السلام) در ميان ايشان مانند كوكب درخشنده بود و حق تعالى فرمود كه يا محمد (صلى الله عليه وآله) اينان حجتهاى منند و اين است مهدى (عليه السلام) كه خون خواه عترت تو است، به عزت وجلال خودم سوگند كه مهدى (عليه السلام) حجت واجبه من است در اولياء من وانتقام كشنده از اعداى من " و در روايت ديگر از روايات عامه كه جابر بن عبد الله انصاري سؤال كرد از رسول خدا صلى الله عليه وآله) از امامان از اولاد على ابن ابي طالب [على] (عليه السلام)، [حضرت] فرمود:
" حسن و حسين كه دو سيد جوانان اهل بهشتند و بعد از آن سيد عابدان زمان على بن الحسين و بعد از او باقر محمد بن على، اى جابر تو به خدمت
او خواهى رسيد او را از من سلام برسان، و بعد از او صادق جعفر بن محمد و بعد از او كاظم موسى بن جعفر و بعد از او رضا على بن موسى و بعد از او تقى محمد بن على و بعد از او نقى على بن محمد و بعد از او زكى حسن بن على و بعد از او فرزندش قائم كه مهدى امت من است كه پر مىكند زمين را از عدل و داد چنان كه پر شده بود از ظلم و جور، اى جابر اينها خلفاى من و اوصياى من و اولاد من و عترت منند پس هر كه ايشان را اطاعت كند مرا اطاعت كرده و هر كه معصيت ايشان كند مرا معصيت كرده و هر كه همه ايشان يا يكى از ايشان را انكار كند مرا انكار كرده و خداى تعالى آسمان را به ايشان نگهداشته كه بر زمين نيافتد و زمين را به ايشان نگاهداشته كه اهل خود را فرو نبرد. " قاضى أبو الفرج بغدادي از جماعتى از شيوخ خود از أبو هريرة روايت كرده كه من و جماعتى از اصحاب چون فضل بن عباس وزيد بن حارثه وابو بكر و عمر و ابن مسعود حاضر بوديم در محضر رسول خدا (صلى الله عليه وآله) كه حسين بن على (عليه السلام) داخل شد، حضرت رسول (صلى الله عليه وآله و سلم) او را در كنار خود نشانيد و بوسيد او را و فرمود:
" انت الامام ابن الامام أبو الأئمة تسعة من ولدك ائمة ابرار " عبد الله بن مسعود عرض كرد: كيانند آن امامانى كه از صلب حسين (عليه السلام) بيرون خواهند آمد؟
رسول خدا (صلى الله عليه وآله) فرمودند:
" يابن مسعود از امر عظيمى سؤال نمود ى و لكن تو را از آن خبر مىدهم، از صلب همين فرزندم حسين، خارج مىشود فرزندى كه هم اسم با جد خود على (عليه السلام) است ونام او عابد ونور زاهدين است و خاضع و خاشع است و از صلب او خارج مىشود فرزندى كه اسم او اسم من است و شبيه ترين خلق است به من و او مىشكافد علم را شكافتنى و از صلب او بيرون مىآورد حق تعالى كلمه حق ولسان صدق را كه اسم او جعفر صادق
است كه ناطق عن الله و صادق في الله است و از صلب جعفر مولود تقى نقى طاهرى بيرون مىآورد خداى تعالى كه سمى موسى بن عمران است كه واثق بالله و حجت خداوند يكتاست و از صلب موسى بيرون مىآورد فرزندى كه خوانده مىشود به رضا ومعدن علم و موضع حلم است كه وفى ورضى است و بيرون مىآورد از صلب او فرزندش محمد را كه او محمود واطهر در خلق واطهر در خلقت است مرغب في الله تعالى است و از صلب او خارج مىشود ولد او على كه طاهر الحسب و صادق المهجه است و ولى خداست و از او بيرون مىآورد حسن نقى طاهري را كه ناطق از جانب خداوند است و پدر حجت الله است كه مولى بالله و مرشد به سوى خداست و بيرون مىآورد از صلب او قائم (عليه السلام) ما اهل بيت را كه يملاء الارض قسطا و عدلا كما ملئت ظلما و جورا كه از براى اوست هيبت موسى و بهاء عيسى و حكم داود " و بعد از آن تلاوت فرمود:
" ذرية بعضها من بعض والله سميع عليم و از براى اوست غيبت طولانى كه اظهار مىفرمايد خدا به او دين اسلام را و فرو مىنشاند به او كفر را " و در خبر ديگر به همين نحو جبرئيل خبر داد به حضرت رسول الله (صلى الله عليه وآله) و ابراهيم بن محمد حموينى به سند خود از حضرت امام جعفر صادق (عليه السلام) روايت كرده كه پدرم به جابر بن عبد الله انصاري امر فرمود كه اظهار دارد آن لوحى را كه در نزد فاطمه زهرا (سلام الله عليها) استكباب نمود. جابر آن لوح را بيرون آورد و در نزد پدرم نيز لوحى بود بيرون آورد. و آن دو لوح به قدر يك حرف اختلاف نداشتند و در آن لوح مندرج بود خطابات الهيه به حضرت سيد انبياء (صلى الله عليه وآله) از آن جمله آنكه حسين را مخزن وحى خود قرار دادم و او را گرامى داشتم به شهادت و به دوستى او و عترت و ذريه او مردم را ثواب بخشم كه اول ايشان سيد عابدان و زينت گذشتگان اولياء من است و بعد از او فرزند او محمد كه شكافنده علم ومعدن
حكمت من است و بعد از او جعفر كه هر كس شك در او كند هلاك گردد ورد او رد من است و بعد از او موسى تا آنكه ريسمان حكم و تكليف من از خلق بريده نشود و حجت من بر مردم مخفى نماند و بعد از او امام هشتمين على، ولى وناصر دين من است و ديده او روشن كنم به فرزندش محمد كه خليفه و جانشين اوست و وارث علم ومعدن سر من و حجت من است بر بندگان من و بعد از او فرزندش على كه ناصر دين من و امين وحى من است و بيرون مىآورم از صلب او كسى را كه به سوى من دعوت كند و او حسن خازن علم من است پس كامل گردانم او را به پسرش كه رحمت خداست بر اهل عالم و وى را است كمال موسى و بهاء عيسى و صبر ايوب و دوستان او در نهان او خائف و مضطرب باشند و ايشانند دوستان من حقا.
ابن عبدوستى و ابن قتيبه هر دو به سند خود از ابى دلف و او از محمد بن على التقى (عليهما السلام) روايت كرده [اند] كه فرمود:
" امام بعد از من پسرم على است امرش امر من و اطاعتش اطاعت من و امام بعد از او پسرش حسن است امر او امر پدرش و قول او قول پدرش و اطاعت او اطاعت پدرش و بعد از او پسرش قائم به حق است كه انتطار او كشيده مىشود " عرض كردم كه چرا او را قائم مىگويند؟
فرمود كه " او بعد از آنكه ذكر او كم شود در ميان مردم و مردم مرتد شوند قيام به امر مىنمايد " عرض كردم چرا او را منتظر مىگويند؟
فرمود كه:
" او را غيبتى است ايامش بسيار و زمانش طولانى است و مخلصين او منتظر ظهور او مىباشند و ارباب شك منكر او مىشوند و منكرين به آن استهزاء مىنمايند و كسانى كه براى ظهورش تعيين وقت مىكنند دروغگو
مىباشند و كسانى كه به ظهورش تعجيل مىنمايند هلاك مىشوند و كسانى كه در مقام تسليم هستند نجات مىيابند " و اين جمله از اخبارى بود كه از علماء و روات عامه نقل شد و علماء و روات شيعه زياده از هزار خبر در اسم و نسب آن بزرگوار ذكر كرده اند علاوه از همه اينها كافى است روايت متواتره مسلمه بين فريقين از قول رسول خدا (صلى الله عليه وآله و سلم) را كه فرمود:
" من مات و لم يعرف امام زمانه مات ميتة الجاهلية " و حمل آن امام بر سلاطين فسقه وفجره از اموية و عباسية و غير آنها از شاربين خمر و اهل فجور باطل است و هم چنين حديث مسلم فريقين:
" اللهم بلى لا تخلو ا الارض من حجة اما ظاهر مشهور او غائب مستور لئلا يبطل حجتك " و حاصل كلام در مقام آنكه شبهه مذكوره بوجوه عديده مندفع است كه هر كدام دليل و جواب شافى مىباشد در دفع آن فضلا از جميع آن.
اما اولا:
پس به جهت همين اخبار مذكوره كه همه آنها نصوصند بر آنكه حضرت مهدى پسر امام حسن عسكرى (عليهما السلام) است كه از علماء و روات عامه و مخالفين نقل شده است علاوه از آنچه قبل از اين نقل شد از اين اخبار به آنكه مهدى از صلب حسين (عليهما السلام) است.
و ثانيا:
آنكه مفاد روايت متواتره " من مات و لم يعرف امام زمانه " و هم چنين حديث مسلم " اللهم لا تخلو ا الارض من حجة اما ظاهر مشهور او غائب مستور " دليلند بر اينكه مهدى موعود بايد متولد شده باشد و همان امام غايبى است كه امامية اعتقاد به امامت او دارند و الا لازم خواهد آمد خلو زمان از حجت و آنكه
خلق مكلف باشند به معرفت امامى كه هنوز موجود نشده است و آن امام معدوم، امام زمان ايشان باشد و التزام به آن فظيع از قول و اعتقاد است.
و ثالثا:
آنكه مقتضى حديث متواتر كه " الأئمة من قريش وهم اثنى عشر خليفه و لا يزال الاسلام عزيزا منيعا بهم " كه زياده از هفتاد حديث است كه همه آنها را علماء عامه از رسول خدا (صلى الله عليه وآله) نقل كرده اند با قطع نظر از آنچه علماء شيعه آن حديث متواتر را نقل نموده اند دليل قطعى است كه بايد مهدى موعود (عليه السلام) متولد شده باشد از صلب امام حسن عسكرى (عليه السلام) و فرزند او باشد زير را كه به غير او عدد اثنى عشر متحقق نخواهد بود و استمرار وجود خليفه در ميان امت چنان كه صريح اين اخبار است تحقق نخواهد يافت. كما فصلنا هذه الاخبار وبينا وجه دلالتها على المطلوب فراجعها و رابعا:
آنكه اين اخبار وارده در باب مهدى (عجل الله تعالى فرجه) محفوف است به قراين قطعيه كه اگر منضم شود به خبر واحد هر آينه دليل قطعى بر مدعا خواهد بود فضلا از انضمام آن باخبار متواتره چه آنكه اين اخبار و مضامين آنها كه از رسول خدا (صلى الله عليه وآله و سلم) و ائمه هدى (عليهم السلام) وارده شده است در حق آن بزرگوار از باب اخبار به مغيبات است قبل از وقوع آن و كثيرى از امور كه ذكر نموده اند در صفحه خارجي واقع شده چون قول ايشان كه او را غيبتى است طولانى و آنكه مردم در زمان غيبت در شك و ريب خواهند بود از وجود و حيات او و آنكه او امام نهم از فرزندان حسين (عليه السلام) است و تعيين آباء طاهرين او واحدا بعد واحد و كثيرى از علامات ظهور او كما سنذكرها ان شاء الله تعالى (8) كه تحقق و به وقوع رسيده و با اين قراين قطعيه
منضمه با همه اين اخبار متواتره ديگر چگونه شبهه واهيه تطرق خواهد يافت.
و خامسا:
آنكه حديث متواتر مسلم بين الفريقين من قوله (صلى الله عليه وآله):
" انى تارك فيكم الثقلين كتاب الله و عترتى اهل بيتى وهما لا يفترقان حتى يردا على الحوض " و دليل واضح بلكه به منزله نص است كه قرآن و عترت هر دو باقى و برقرار خواهند بود إلى يوم القيامة و ضرورت دين اسلام است بر بقاء قرآن إلى يوم القيامة پس بايد عترت هم در روى زمين هميشه باقى باشند كه مصدق قرآن باشند و قرآن هم مصدق [آنها] باشد و از يكديگر مفارقت نكنند تا روز قيامت.
وعلي هذا باطل و عاطل خواهد بود احتمال عدم تولد و عدم بقاء حضرت حجت الله پس با عدم ظهور آن بزرگوار در انظار بايد غايب و مخفى از انظار باشد.
وسادسا:
آنكه قبل از غيبت حجت الله [عليه السلام] از وكلاء آن بزرگوار و غير ايشان زياده از هفتاد نفر به خدمت آن حضرت مشرف شده اند و معجزات باهره از او مشاهده كرده اند و علماء رجال از عامه در كتب خودشان اسامى وكلاء آن بزرگوار را ضبط نموده اند ونصر بن على جهضمى كه از معتبرين علماء رجال عامه است و از روايات جميع رجال چهار مذهب از حنفى و شافعى و مالكى و حنبلى نقل كرده است حال وكلاى مهدى (عليه السلام) را كه آنها عثمان بن سعيد عمروى و محمد بن عثمان سعيد عمروى و حسين بن روح نوبختى و على بن محمد سمرى (قدس الله اسرارهم) وكلاء آن حضرت بودند كه اسماء و اوطان والقاب ايشان را مفصلا ذكر كرده اند و طائفه شيعه در مشكلات احكام شرعيه به ايشان رجوع مىكردند و بواسطه ايشان مستفيض مىشدند در جواب
مسائل خودشان كه از آن بزرگوار به ايشان مىرسيد و كثيرى از شيعيان بواسطة ايشان در زمان غيبت صغرى به خدمت آن سرور مىرسيدند و كشف مهمات خود را از آن نور الهى مىنمودند. علاوه از همه اينها جماعت كثيرى از فضلاء و محققين ايشان اعتراف نموده اند به اسم و نسب و تحقق ولادت آن حضرت چون محمد بن طلحه شافعي و جاحظ در رساله خود و محى الدين اعرابي در " اثنى عشريه " خود تصرحى به ولادت آن بزرگوار نموده بقوله العلم والموجود الثابت في الوجود المحاذى للمراة المصطفويه والمتحقق باسرار المرتضويه.
و كثيرى از موثقين و روات ايشان تصريح نموده اند به حسب و نسب آن حضرت كه او پسر امام حسن بن على بن محمد (عليهم السلام) است و مادر او نرجس نام است و آنها چون محمد بن جديد طبرى شافعي و ابراهيم بن - محمد حموينى وصدر الأئمة وغيرهم.
شبهه دوم:
آنكه مخالفين اعتراض نموده اند بر علماء شيعه كه شما وجوب نصب امام را قائليد از روى قاعده وجوب لطف كه بدون آن تكليف را قبيح مىدانند به معنى آنكه شرط صحت تكليف عباد را مبتنى بر قاعده لطف مىدانند كه تكليف بدون رئيس منصوب من الله تعالى كه مقرب به سوى طاعت و مبعد از معصيت باشد قبيح است پس لازم خواهد آمد با فقدان آن رئيس منصوب من الله و عدم تصرف او در امر عباد از امر و نهى و تقريب و تبعيد، سقوط تكليف از عباد چه آنكه شرط صحت تكليف وجود لطف به معنى مذكور است فإذا فقد الشرط فقد المشروط و حال آنكه به ضرورت مذهب اسلام تكليف باقى است با آنكه در نزد امامية شرط تكليف مفقود است.
جواب:
جواب از اين شبهه را سيد مرتضى و شيخ طوسى (قدس سرهما)
فرموده اند به آنكه امام و رئيس منصوب من الله اصل وجود او لطف است و تصرف او وبسط يد او (عليه السلام) لطف ديگر است كه منع آن مستند به تقصير مكلفين است.
وقال السيد (قده): وجوده لطف وتصرفه لطف آخر وعدمه منا.
و اگر مكلفين ازاله مانع نمايند منتفع مىشوند از آن رئيس منصوب من الله تعالى و چون او را از تصرف منع نمودند و تمكينش ندادند پس خودشان سبب انقطاع لطف از خود گرديدند.
و شيخ طوسى نيز جواب شبهه را به طريق سيد (قده) فرموده اند.
پس حق جواب از شبهه مخالفين آنكه لطف به معنى مذكور از شرايط تكليف نخواهد بود بلكه تقريب إلى الطاعة و تبعيد عن المعاصي نظير امر به معروف و نهى از منكر مشروط به عدم مفسده است از اضرار به نفس و عرض از قتل نبى و وصى يا القاء مؤمنين در مهلكه نحو آن و از اين جهت بود كه انبياء (عليهم السلام) نيز در كثيرى از اوقات ممنوع از ارشاد بودند بلكه ممنوع بودند از بيان معارف و دعوت خلايق به سوى معرفة الله از جهت حبس و تهديد وضرب و شتم ولهذا ساقط نخواهد شد از خلق وجوب تحصيل معرفة الله. اگر كسى سبب شود از براى حبس نبى و قتل او واجب است بر همه ايشان همه تكاليف اصولا و فروعا و حال آنكه امام (عليه السلام) بالاتر از حال رسول نخواهد بود.
شبهه سوم:
شبهه ثالثه مخالفين لزوم لغويت وجود امام (عليه السلام) است در حال غيبت العياذ بالله چه آنكه فوايد وجوديه او بالمره مسلوب است و ثمرات وجوديه او انتفاع خلق است از او از اوامر و نواهى و تقريب خلق به سوى طاعات و تبعيد آنها از معاصى و اغاثه مظلومين، و اجراء حدود و احقاق حقوق و بيان احكام و حفظ و ضبط آن و در حال غيبت او فرقى نخواهد بود بين وجود و
حيوة او غايبا و بين عدم وجود و موت او.
جواب:
جواب از اين شبهه وجوهى است:
وجه اول: آنكه اين شبهه منتقض است به كثيرى از غيبت انبياء چون مخفى شدن موسى بن عمران از بنى اسرائيل عشرة سنين و شبانى نمودن در نزد حضرت شعيب و چون غيبت ابراهيم ودانيال و سليمان و عيسى (عليهم السلام) و غير ايشان كه خداى تعالى به آن خبر داده بلكه غيبت سيد انبياء (صلى الله عليه وآله و سلم) در مدت چهار سال يا كمتر در شعب ابي طالب و غيبت او از مسلمين در غار، پس هر چه مخالفين در غيبت انبياء جواب گويند بعينه همان جواب را شيعه در غيبت امام (عليه السلام) خواهد گفت چه آنكه در غيبت انبياء هم العياذ بالله لازم خواهد آمد لغويت وجود ايشان بزعم فاسد مخالفين و آنكه فوايد وجودى ايشان بالمره مسلوب باشد.
وجه دوم: آنكه عمده فايد وجوديه نبى يا وصى لازم بودن اتمام حجت است از جانب حق تعالى بر بندگان تا آنكه لسان معذرت ايشان منقطع گردد و بر تقدير عصيان و مخالفت به آنچه مكلف به آن شده اند صحيح باشد عقاب كردن ايشان و الا عقاب بر ايشان قبيح خواهد بود زيرا كه از براى عباد است كه متضرر شوند در صورت عدم اطاعت و انقياد كه: خداوند از جانب تو رسولى يا وصيى بر ما گماشته نشد كه بيان فرمايد از براى ما مرادات تو را تا ما در مقام اطاعت و انقياد او برائيم، و در قرآن نيز ارشاد به اين حكم عقلى قطعى فرموده من قوله تعالى:
" رسلا مبشرين ومنذرين لئلا يكون للناس على الله حجة بعد الرسل " (9) و لزوم اقامه حجت بر عباد در همه اوقات و ازمان بر خدا لازم است تا آنكه قبيح نشود عقاب ايشان در صورت مخالفت و عصيان و نگويند كه تو نصب ولى يا بعث نبى نفرمودى تا ما به امر آنها اطاعت نمائيم تو را و در جميع آنات
ممكن است عباد را كه اعتذار نمايند از عدم طاعت به عدم تماميت حجت، پس بايد عذر ايشان را رفع نمود ولسان معذرت ايشان را منقطع ساخت در همه اوقات به آنكه حق تعالى بفرمايد:
" من بعث رسول بر شما نمودم يا نصب ولى از براى شما كردم و لكن شما استماع به سخنان ايشان ننموديد و با ظلم و ستم ايشان را محبوس يا غايب نموديد از انظار و بر شما لازم بود كه تمكين نمائيد از ايشان و نصرت كنيد ايشان را بر اعادى ايشان و چون شما بر خود ظلم كرديد و به سخنان ايشان گوش ننموديد منتفع نشديد به بركات وجود ايشان لهذا مستحق عذاب و جزاء سوء شديد ولسان معذرت شما منقطع خواهد بود " اشاره به همين حكم عقلى است حديث مسلم بين الفريقين از قول امير المؤمنين [على] (عليه السلام):
" اللهم لا تخلوا الارض من حجة اما ظاهر مشهور او غائب مستور مغمور لئلا يبطل حجتك " و حاصل كلام آنكه صحت تكليف و انقطاع لسان معذرت بندگان از عصيان و مخالفت مبتنى بر وجود فعلى نبى و يا وصى نبى خواهد بود و اگر نه چنين باشد هر آئينه لازم خواهد آمد نقض غرض الهى در عمل تكاليف و ابقاء آن و لازم خواهد آمد عدم تماميت حجت بر عباد و قبح عقاب ايشان، واعظم فوايد وجوديه نبى يا وصى همان صحت تحقق غرض الهى است از براى تكاليف و ابقاء آن كه سبب و وسيله است از براى تقريب عباد به سوى خدا و فائز شدن ايشان به سعادات ابديه به اطاعت و انقياد از معرفت عباد الله تعالى و عبادت او كه غايت خلقت انسان است من قوله تعالى:
" و ما خلقت الجن والانس الا ليعبدون " (10) و در حصول اين غرض فرقى نخواهد بود بين حضور حجت و غياب او از انظار با تحقق وجود فعلى او در ميان خلق چون ساير انبياء و حجج الله تعالى كه گاهى با عدم مانع ظاهر و هويدا بودند در ميان مردم و مكلفين و گاهى
بواسطة خوف از اعداء غايب و مستور مىشدند و غرض الهى به اصل وجود فعلى ايشان تحقق مىيافت و فائده عظماى صحت تكاليف به آن متحقق مىشد و اما تمكين عباد بر نبى و حجت را و اطاعت نمودن ايشان به آنچه متوجه به ايشان شد از تكاليف پس اختيار آن مفوض نموده عباد است و اكراه و التجاء ايشان به اطاعت و انقياد به نحوى كه مقهور در اطاعت باشند منافى با تكليف است كه مبتنى بر نوعي از اختيار است بالجمله اگر تأمل نمائى خواهى يافت كه حال بعث نبى و نصب ولى و فوايد وجوديه ايشان مثل نصب دلايل معرفت الله و فوايد وجوديه آن دلايل است از براى شخص كافر جاحد بالله العظيم كه مسامحه مىنمايد در نظر كردن به آن دلايل، در آن تأمل نمىنمايد تا تحصيل معرفت الله نمايد، پس بايد گفته شود به مذاق خصم چه فائده دارد نصب دلايل از براى كافرى كه ترك تحصيل معرفت الله مىنمايد چه آنكه غرض از نصب وجعل آن دلايل آن است كه مكلفين تحصيل معرفت الله نمايند و بعد از آنكه نظر نمايند در آن دلايل و مسامحه كنند در آن هر آينه لازم خواهد آمد لغويت نصب آن دلايل و انتفاع فوايد وجوديه آن، چنان كه جواب از اين گفته مىشود كه اعظم فوايد متصوره در عالم امكان حصول معرفت الله است از براى عباد وتحقق آن مبتنى بر جعل و نصب دلايل معرفت است در جميع آنات تا آنكه حجت بر بندگان تمام شود و صحيح باشد عقاب ايشان در صورت تسامح و تقاعد از تحصيل معرفت الله و منقطع شود لسان معذرت ايشان در همه آنات وجود ايشان و نگويند كه در فلان وقت عازم تحصيل معرفت الله شديم و لكن دلايل آن موجود نبوده و يا معدوم شده بود بعد از وجود آن و من قادر بر تحصيل نشدم، پس آنچه لازم است بر خدا همان جعل و نصب دلايل و قدرت دادن بر عبادات به ادراك آنها و عدم حصول در خاج به جهت تقصير عباد و مسامحه ايشان است.
همچنين در محل كلام جواب گفته مىشود كه اعظم فوايد متصوره در عالم امكان همان اطاعت و انقياد حق تعالى است در جميع تكاليف شرعيه از اصوليه اعتقاديه و فروعات شرعيه كه تحقق آنها منوط به وجود نبى يا وصى نبى است
در جميع آنات وجود مكلفين تا آنكه حجت الهى تمام شود بر عباد و صحيح باشد عقاب ايشان بر فرض تسامح و تقاعد و منقطع شود لسان معذرت ايشان كه نگويند در فلان زمان معين تمام تمكين و اطاعت و انقياد ولى امر و حجت تو را مىنموديم و موانع حضور و مشاهده جمال نوراني او را از بين برداشتيم و لكن او هيج به عرصه وجود نيامد و يا بعد از وجود قطع حيوة شده بود و ما قادر بر اطاعت و انقياد اوامر و نواهى تو نشديم به خلاف آنكه اگر حجت و ولى امر در حيوة باشد و مستور از انظار گردد و موانع وجوديه مكلفين مانع از ظهور او باشد در چنين وقتى اگر مكلفين صادق در نيت خود باشند و انابه كليه نمايند و موانع وجوديه خود را بالمره بر طرف نمايند در هر آنى از آنات وجود خودشان هر آينه بر خدا لازم است كه منقطع نمايد لسان معذرت ايشان را به آنكه ظاهر نمايد ولى امر خود را تا اقامه نمايد به اوامر و نواهى او و تعطيل ننمايد حدود الهيه و نواميس شرعيه را و هر وقتى كه مكلفين به اين قسم در مقام اطاعت و انقياد برآمدند بر سبيل حق تعالى و ممتحن شدند به امتحانات الهيه در صدق دعواى خود و يا جمع كثيرى كه بوجود ايشان منتظم مىشود نصرت ولى امر خدا البته خداوند نيز ولى و حجت خود را ظاهر خواهد نمود و آن حجت الهيه هم تقاعد نخواهد نمود و لكن چون در همه آنات وجود مكلفين ممكن است كه چنين معذرتي اظهار نمايند پس بر خدا هم لازم است كه باقى بدارد وجود حجت و ولى خود را در همه ازمنه مفروضه كه آنچه عقلا احتمال عذر در او تطرق مىيابد راه او را مسدود و اتمام حجت على سبيل الكليه والاطلاق بر بندگان خود بفرمايد.
وجه سيم آنكه فايده وجوديه امام (عليه السلام) در حال غيبت در مذاهب امامية بسيار است و آن باخبار صحيحه منقوله از رسول خدا (صلى الله عليه وآله و سلم) و اهل بيت طاهرين او وبقواعد عقليه و نقليه در نزد ايشان محقق است.
اولا آنكه مبرهن است در نزد امامية كه امام قطب عالم امكان و جميع نعم الهيه كه عايد به بندگان خدا مىشود به بركت وجود مطهر اوست و بقاء سموات
و ارضين منوط بوجود مقدس اوست ودفع بليات به سبب نور وجود اوست و حال او مانند حال رسول خدا (صلى الله عليه وآله و سلم) است چنان كه خداى تعالى مىفرمايد:
" و ما كان الله ليعذبهم وأنت فيهم " (11) و امام قائم مقام رسول خدا و نايب مناب اوست در جميع حالات و صفات و فوايد چنان كه وجود مقدس نبوى در حال حيوة ظاهريه دافع انواع عذاب الهى بود از بندگان خدا كه به جهت خبث حالات و شنايع افعال و قبايح اعمال خودشان مستحق آن بودند همچنين وجود مقدس امام (عليه السلام) كه قائم مقام آن حضرت نيز دافع عذاب و رافع انواع بلا خواهد بود از بندگان چنان كه جابر بن عبد الله انصاري مىگويد كه سؤال كردم از رسول خدا (صلى الله عليه و آله و سلم) كه آيا مردم در زمان غيبت قائم (عجل الله تعالى فرجه) بوجود او منتفع مىشوند فرمود:
" بلى قسم به خدائى كه مرا به رسالت مبعوث گردانيده كه مردم بوجود امام در حال غيبت او منتفع مىشوند چنان كه از شمس منتفع مىشوند در حالتى كه در ابر پنهان باشد " و كلينى در كافى از اسحق بن يعقوب روايت كرده كه عريضه نوشتم به خدمت قائم (عجل الله تعالى فرجه) و مسائلى براى من مشكل شده بود و در آن عريضه مندرج ساختم و سؤال كردم از وكيل آن حضرت، محمد بن عثمان بن - عمروى كه عريضه مرا خدمت آن حجت پروردگار برساند پس از ناحيه مقدسه بيرون آمد به خط مولانا صاحب الزمان (عجل الله تعالى فرجه) از براى اسحق بن يعقوب و مشكلات مسايل او را بيان فرموده تا آنكه فرموده:
" اما وجه الانتفاع في غيبتى وكالانتفاع بالشمس إذا غيبها عن الابصار السحاب وانى امان لاهل الارض كما ان النجوم امان لاهل السماء فاغلقوا ابواب السؤال عما لا يعينكم ولا تتكلفوا اعلم ما كفيتم واكثروا الدعا بتعجيل الفرج فان في ذلك فرجكم والسلام عليك يا
اسحق بن يعقوب وعلى من اتبع الهدى " و از جمله فوايد وجوديه امام (عليه السلام) در حال غيبت ثواب انتظار فرج از براى مؤمنين. صدوق (عليه الرحمة) در كتاب " عيون اخبار الرضا (عليه السلام) " باسناد عديده از حضرت على بن موسى الرضا (عليهما السلام) روايت كرده است كه رسول خدا (صلى الله عليه وآله و سلم) فرمود كه:
" افضل اعمال امت من در زمان غيبت انتظار فرج است از جانب حق تعالى " قطب راوندى در كتاب " خرايج " به سند خود از حضرت على بن الحسين [عليهما السلام] روايت كرده كه فرموده:
" غيبت ولى دوازدهم خدا كه وصى رسول خدا (صلى الله عليه وآله) و باقى ائمه هدى است به طول خواهد انجاميد و اهل زمان غيبت او كه قائل به امامت و منتظر ظهور او هستند از اهل همه زمانها افضلند زيرا كه حق تعالى از عقل و فهم و معرفت آنقدر به ايشان عطا فرموده كه زمان غيبت در نزد ايشان به منزله زمان حضور و مشاهده است وايشان در آن زمان به منزله كسانى هستند كه در پيش رسول خدا (صلى الله عليه وآله) با شمشير جهاد كرده اند و ايشانند مخلصان حق تعالى و شيعيان ما " و نيز صدوق به سند خود از عمرو بن ثابت روايت كرده كه حضرت على بن الحسين [عليهما السلام] فرموده كه:
" هر كس در زمان غيبت قائم در ولايت ودوستى ما ثابت قدم باشد هر آينه خداى تعالى عطا مىفرمايد به او اجر هزار شهيد كه مانند شهداى بدر و احد باشند " و از جمله فوايد وجوديه امام (عليه السلام) دعا و استغفار آن نور الهى است از براى شيعيان و مواليان خود ودفع هموم و غموم و كشف كربات ايشان است در وقتى كه به نيت صادقه متوسل به آن بزرگوار شوند.
و از جمله فوايد وجوديه آن امام عالميان در حال غيبت مرتدع شدن شيعيان و دوستان اوست از معاصى زيرا كه بسا مىشود در مجمع ايشان حاضر
شود و نشناسند او را و به احتمال آنكه لعل آن بزرگوار ناظر به حال ايشان باشد ممنوع مىشوند از ارتكاب كثيرى از قبايح اعمال و شنايع افعال و هم چنين در عصر هر روز ملائكه حفظ اعمال عباد كه صعود به عالم ملكوت مىنمايند مأمورند كه ابتدا صحايف اعمال عباد را به امام عصر (عجل الله تعالى فرجه) عرضه بدارند تا آنكه آن بزرگوار بعد از اطلاع به اعمال ايشان آنچه از اعمال ناشايستى كه قابل اصلاح است يا به استغفار يا به شفاعت در نزد پروردگار از براى شيعيان خود اصلاح نمايد و بعد از آنكه ملائكه با آن صحايف به آسمان عروج نمايند اگر چه بعد از آن هم به رسول خدا (صلى الله عليه وآله) و ائمه هدى نيز عرضه داشته مىشود چنان كه اخبار ديگر به اين معنى وارد شده در تفسير قوله تعالى:
" و قل اعملوا فسيرى الله عملكم ورسوله والمؤمنون " (12) به آنكه مراد به " مومنون " ائمه هدى (سلام الله عليهم) هستند پس تمام عالم امكان هر يك به قدر استعداد و قابليت خود از وجود مقدس امام عصر (عجل الله تعالى فرجه) در زمان غيبت آن بزرگوار منتفع مىشوند و لكن ديده خصم اعور بلكه اعمى است:
" و من كان في هذه اعمى فهو في الاخرة اعمى وأضل سبيلا " (13) شبهه چهارم:
شبهه رابعه آنكه طول غيبت و دوام استمرار آن به قسمى كه سبب شود از براى انكار وجود او و نفى ولادت او عارى از حكمت است چرا او نيز مانند آباء طاهرين خود در ميان خلق ظاهر نشد كه داعى به سوى نفس خود نباشد تا آنكه ممكن نشود از براى احدى انكار وجود او.
جواب:
جواب از اين شبهه وجوهى است:
وجه اول: آنكه شبهه منتقض است به غيبت ساير انبياء و حجج الله تعالى مانند موسى بن عمران وخضر والياس و عيسى ودانيال (عليهم السلام) كه همين شبهه در حق ايشان بعينه جاريست و آنچه مخالفين در جواب شبهه مذكوه بالنسبه به غيبت انبياء مىگويند همين بعينه جواب طايفه امامية خواهد بود در غيبت امام عصر (عجل الله تعالى فرجه).
وجه دوم: آنكه با برهان عقل و شرع ثابت كرديم ولادت و حيات و عصمت و امامت و خلافت امام عصر (عجل الله تعالى فرجه) را و مخفى بودن سر و حكمت غيبت او و غايب بودن او از انظار ما مضر به حال ما نخواهد بود چه آنكه غيبت آن بزرگوار به امر الهى است و حكمت الهيه اقتضاء آن نموده كه غايب از انظار باشد پس بر مخالف است كه اولا گفتگو نمايد در حكيم بودن خداى تعالى و ثانيا در عصمت و طهارت آن سيد ابرار و بعد از ثبوت وتحقق اين دو مطلب ديگر جاى سخن و گفتگو باقى نخواهد بود.
وجه سيم: آنكه سبب غيبت حضرت حجت (عليه السلام) خوف آن سرور بود بر نفس مقدس خود كه اعادى دين و دشمنان او از فسقه و سلاطين جبابره زمان او در مقام قتل نفس مقدسه او بودند وليلا ونهارا تفحص و تجسسى از حال او مىنمودند زيرا كه بتواتر بر همه فرق معلوم شده بود باخبار رسول خدا (صلى الله عليه وآله) و آباء طاهرين (عليهم السلام) او كه آن نور الهى ظاهر مىشود و پر مىكند زمين را از عدل و داد بعد از آنكه پر شده باشد از ظلم و جور و آنكه دولت حقه او مضمحل مىنمايد همه دول را و باطل مىكند جميع مذاهب و ملل باطله را. لهذا همه دول و مذاهب و ملل داعى قاهره داشتند بر اهلاك نفس مقدسه و اطفاء نور وجود مبارك او و از اين جهت بود كه بعد از وفات حضرت امام حسن عسكرى (عليه السلام) سلاطين جور زمان او در مدت بسيارى در تفحص حال او بودند در خانه ها و سردابها و منازل خفيه گردش مىكردند و جاريه [اى] كه از حضرت امام حسن عسكرى (عليه السلام) گمان حمل داشتند مدت دو سال در حبس خود نگاه داشتند تا استكشاف حال او
نمايند و عشيره و منتسبين آن حضرت را گرفته حبس مىنمودند تا دلالت نمايند ايشان را به آن نور الهي تا آنكه عم او جعفر به معاونت آن جبابره ارث آن بزرگوار را به تصرف درآورده بود و حال او شبيه است به حال رسول خدا (صلى الله عليه وآله و سلم) در زمان غيبت او در شعب ابى طالب و رفتن به جانب غار بلكه اين بزرگوار اشبه به حال موسى بن عمران بود كه كهنه اعلام نموده بودند به فرعون كه پيغمبرى از بنى اسرائيل مبعوث مىشود كه سبب زوال ملك و سلطنت تو خواهد شد و فرعونيان شب و روز در تفحص حال آن مولود بودند وبدين جهت اطفال صغار زياد از بنى اسرائيل به قتل رساندند. هكذا جبابره كه در زمان ائمه طاهرين (عليهم السلام) بودند بواسطة علم ايشان بصدق قول پيغمبر صادق الوعد (صلى الله عليه وآله و سلم) و حضرت امير المؤمنين على (عليه السلام) كه اخبار فرموده بودند كه مهدى موعود (عليه السلام) خليفه دوازدهم در صلب حسين (عليه السلام) ظهور خواهد كرد و دولت و سلطنت باطله ايشان را زايل خواهد نمود لهذا آباء طاهرين او را هميشه در حبس خود نگاه مىداشتند كه تا زمان ولادت آن نور الهى برسد و او را بقتل آورند و ايمن شوند از زوال سلطنت باطله خودشان و آنچه تدبير نمودند و در مقام اطفاء آن نور برآمدند ممكن نشد وخداوند حفظ نمود نور خود را و در ظل حمايت خود نگاهداشت چنان كه موسى را حفظ نمود تا آنكه به وجود مقدس او از ظالمين انتقام بكشد.
شبهه پنجم:
شبهه خامسه آنكه بنابر مذهب امامية حال ائمه مانند حال انبياء و رسل است چنان كه بر خدا لازم است كه دفع ظلم و اذيت از انبياء نمايد تا آنكه اقامه نمايند به تبليغ شريعت كه بواسطة آن حاصل شود آنچه درباره مكلفين لطف است هم چنين لازم و واجب على الله است كه دفع ظلم و اذيت از امام (عليه السلام) نمايد تا آنكه او غايب نشود و قيام نمايد به امر امامت كه به سبب او
حاصل شود آنچه لطف است درباره مكلفين پس چرا خداى تعالى دفع ظلم و اذيت از او ننمود كه محتاج به غيبت شود؟
جواب:
جواب از اين شبهه نيز داراى وجوهى است:
وجه اول: آنكه فرق است در ميان نبى و وصى نبى چه آنكه نبى مبلغ و مشرع احكام است و ممكن است كه گفته شود كه لطف واجب درباره مكلفين منوط به تبليغ و تشريع تكاليف است و بدون آن حجت الهيه بر خلق تمام نخواهد شد پس ما دامى كه تبليغ شريعت ننموده باشد بر خدا لازم است دفع ظلم ظالمين و منع ايشان از قتل او به خلاف وصى نبى كه غرض از نصب او مجرد حفظ تكاليف الهيه است كه اگر عباد الله رجوع با و نمايند او حافظ ايشان شود پس از بيان و تبليغ نبى و تماميت حجت بر ايشان از جهت تشريح احكام حال وصى حال نبى خواهد بود. بعد از تشريح و تبليغ احكام كه اگر امت بخواهند تضييع آن احكام نمايند و گوش به سخنان او ندهند و طغيان و تمرد ورزند در نافرمانى او و او را اذيت نمايند از ضرب و شتم و قتل در اين صورت لازم نخواهد بود حفظ آن نبى بالقهر والغلبة، بسا باشد كه تحمل مشاق و ضرر بر نفس از ضرب و شتم قتل موجب مضاعف شدن اجر و ثواب است و سبب تقريب اوست به سوى خدا و نيل ايشان است به سعادت شهادت و از اين جهت بود كه كثيرى از انبياء به جهت ظلم ظالمين مانند ائمه فائز شدند به درجه رفيعه شهادت، پس واضح شد فرق بين نبى و وصى نبى قبل از تبليغ و تشريح احكام نه بعد از تبليغ و اگر فرض شود امر شريعت به قسمى از بين برداشته شود كه حال مردم در محو شدن آثار شريعت در ميان ايشان مانند حال ايشان قبل از تبليغ و قبل از بعثت نبى كه عهد جاهليت بتمامه عود نمايد مىگوئيم در اين صورت بر خدا لازم است دفع و منع نمايد ظلم ظالمين را از امام و خليفه و وجود مبارك او را ظاهر سازد و اعوان و انصار او را تقويت نمايد تا اقامه نمايد با عباء خلافت و امامت و حدود الهيه و
نواميس شرعيه و زمين را پر از عدل و داد نمايد چنان كه اعتقاد امامية در حق آن حضرت.
وجه دوم آنكه خداوند دفع و منع ظلم ظالمين از انبياء و حجج مىنمايد به نحوى كه منافى با تكليف نباشد و چنين دفع و منع از براى نبى و وصى او على السويه حاصل است چه آنكه حق تعالى نهى فرمود به خطاب تكليفى عامه مكلفين را از ظلم و اذيت بر انبياء و حجج الله و واجب كرد بر مكلفين نصرت و تقويت سلطنت حقه او را و اما منع ودفع ايشان بالقهر والغلبة و عدم قدرتهم على المخالفة منافى با اصل تكليف است كه مبتنى بر اختيار عباد است ودفع و منعى كه منافى با حكمت جعل تكاليف است از حكيم على الاطلاق صادر نمىشود نظير منع نمودن خلايق را به قهر و غلبه ساير قبايح اعمال و شنايع افعال و همه انبياء و حجج الله به قدر استعداد و تحمل خود شان مبتلا به ظلم ظالمين وجبارين زمان خود بودند آيا كدام نبى و يا وصى نبى بود كه در برهه [اى] از زمان مقهور و مغلوب اعادى دين نشده باشد، بلى مىشود كه در برهه [اى] از زمان به جهت مصالح واقعيه كه كائن في علم الله بود امر منعكس مىشد بالنسبه به بعضى از انبياء و حجج الله و لكن نه بر سبيل دوام و استمرار.
وجه سيم: آنكه اصل شبهه مذكوره مبتنى بر وجوب لطف است على سبيل الاطلاق والكلية فهذا ممنوع جدا، بلى اگر مؤدى به نقض غرض و يا ساير محاذير عقليه شود وجوب آن مسلم است و در اين صورت فرقى ميان نبى و وصى او نخواهد بود و اگر مؤدى به آن نشود بلكه مجرد تقريب إلى الطاعة و تبعيد از معصيت باشد پس اصل وجوب آن در حق نبى نيز ممنوع است و عليهذا اگر فرض شود كه نبى مأمور تبليغ احكام ممنوع شود به اينكه در حين شروع به تبليغ او را زجر يا حبس نمايند و سياست كنند وبالمره نگذارند كه تبليغ رسالت نمايد و يا سنواتى بر او بگذرد و نگذارند كه در امر رسالت خود تكلم نمايد هيچ قبحى بر خدا و رسول او لازم نخواهد آمد و هيچ لازم نبود بر
خداى تعالى كه مقهور نمايد عباد را بر دفع ظلم ايشان از انبياء چنان كه در حق كثيرى از انبياء واقع شد مثل موسى بن عمران كه هفت سال بر باب قصر فرعون بماند و حاجبان فرعون مانع بودند او را از داخل شدن در قصر و ديدن فرعون فضلا از آنكه اداء رسالت و اتيان به مأموريت نمايد چون رسل انطاكية، و مثل كفار قريش كه مردم را منع و زجر مىكردند كه گوش به سخنان رسول الله (صلى الله عليه وآله) ندهند بلكه در بعضى از اوقات گوشهاى خود را مىگرفتند كه كلام آن سرور را استماع ننمايند پس اگر لطف بر خدا واجب بود چرا خدا دفع آن اذيتها از ايشان ننمود تا آنچه را كه مأمور بودند تبليغ نمايند؟
بلى اگر منع ايشان مؤدى به نقض غرض يا لزوم عدم تماميت حجت و عقاب بلا بيان و حجت شود مثل آنكه در تمام زمان رسالت خود ممنوع از تبليغ به قدر كفايت شوند، البته در اين صورت چنان لطفى واجب است بر خدا و واجب است عقلا كه خداوند حفظ نبى خود نمايد كه آنچه مقصود از تبليغ است حاصل گردد و حجت الهى بر خلق تمام شود ولسان معذرت ايشان در طغيان و مخالفت منقطع گردد در اين صورت حال وصى نيز مثل حال نبى خواهد بود كه اگر بالمره متصدى اعباء خلافت و امامت نشود ومنجر به نقض غرض الهى شود در نصب او از براى خلافت، در چنين مقام مىگوئيم واجب است بر خدا لطف خود را درباره مكلفين منع نمايد و حفظ نمايد حجت خود را كه با او اقامه شرع مبين شود چنان كه اعتقاد امامية در حق ائمه دين است كه آنچه غرض الدر نصب ايشان بر خلافت و امامت حاصل شده و خواهد شد.
شبهه ششم:
شبهه سادسه آنكه سلمنا، حكمت غيبت مهدى موعود با عتقاد شما طايفه امامية به جهت خوف از اعداى دين است و به اين سبب غايب شده و لكن بالنسبه به اولياء و مؤمنين و تابعين خود كه از براى او خوف و وحشت و دهشتى نبوده و نخواهد بود پس چرا از براى ايشان ظاهر نمىشود و افاضه فيوضات به ايشان
نمىنمايد و چرا ايشان را علم و اطلاعى از احوالات او نيست؟
جواب:
جواب از اين شبهه اولا: آنكه عقلا قبحى لازم نمىآيد در عدم ظهور حضرت حجت از براى مواليان خود بعد از آنكه اشقياء و ظالمين سبب از براى غيبت او شوند بلكه اعادى دين هم ظالم هستند در حق امام عصر (عجل الله تعالى فرجه) كه سبب شدند از براى غيبت آن سرور از عامه خلق و هم ظالمند بر دوستان و مواليان او كه سبب شدند از براى تقويت منافع وجوديه امام (عليه السلام) بالنسبه به ايشان در حال ظهور.
ثانيا: آنكه سبب عدم ظهور او از براى اولياى خود همان شايع شدن امر امام است در ميان دوستان و دشمنان جميعا پس با خبر خواهند شد ظالمين وطغاة از حال او و معرفت به محل و مكان او بهم مىرسانند پس همان محذور خوف از قتل برمىگردد به حال خود و آن سبب اصلى اعاده خواهد نمود چنان كه لازم عادى آنست كه چون جمع كثيرى اطلاع حاصل نمايند به حال نبى يا وصى نبى كه ملاذ و ملجأ تمام خلق است به اندك زمانى نيز منتشر در بلدان مىشود خصوصا بلادى كه مسكن دوستان و دشمنان اوست پس استتار او از شيعيان و مواليان نيز همان خوف اوست از دشمنان از ضرر بر نفس مقدسه او از قتل و ايضاء.
ثالثا: آنكه عدم ظهور و غيبت او از شيعيان و مواليان به جهت حفظ نفوس و اعراض و اموال دوستان اوست از دشمنان چه در تردد در نزد او ورجوع به اوامر و نواهى ولو آنكه آن حضرت مخفى از دشمنان هم باشد سبب است از براى اتهام دوستان و مواليان او در نزد ظلام و جبابره و اشتداد غضب ايشان بر آنها كه موجب اضرار كلى است از ايشان بالنسبه به مواليان و بر آن حضرت لازم است كه حفظ مواليان خود را از اين جهت نمايد از اعادى دين پس از اين باب مخفى از مواليان خود نيز خواهند بود.
رابعا: آنكه از كجا معلوم شد كه حضرت حجة الله الا عظم (عجل الله تعالى فرجه) مخفى و مستور از تمام شيعيان خود مىباشد بلكه شيعيان و مواليان بر طبقات و درجات متفاوته اند. طبقه [اى] از ايشان كسانى هستند كه تكميل ايمان نموده اند به درجه عاليه از علم و عمل رسيده اند، اينها بر سبيل الجزم واليقين مشغول به خدمات آن بزرگوارند مانند ابدال كه از خدم و حشم او محسوب مىشوند و امتثال اوامر و نواهى او را و طبقه اى از ايشان كسانى هستند كه يك درجه از طبقه اول انزل اند و بسا مىشود كه در تمامى عمر خودشان به كرات يا مرة واحدة بالتفاوت بشرف لقاى او مشرف شده باشند و طبقه ثالثه كسانى هستند كه بسا مىشود مثل طبقه ثانيه خدمت آن جناب مشرف شده باشند و لكن در زمان مكالمه نشناخته باشند آن حضرت را و بعد از مفارقت فهميده باشند كه آنچه مشاهده كرده بودند منتهى آمال ايشان بوده و لكن نشناخته بودند و اين مطلب كثيرا از براى ربانيين از علماء شيعه حاصل شده باشد و طبقه ديگر كسانى هستند كه بسا مىشود قابل حضور باهر النور حضرت ولى الله صاحب العصر والزمان (عجل الله تعالى فرجه) نيستند به اقسام مذكوره و لكن افاضه فيوضات به ايشان مىنمايد در مقام الجاء و اضطرار و شدايد بعد از توسل و تضرع ايشان به آن حجت پروردگار و اين مطلب از براى دوستان بسيار واقع شده است از علماء و غير هم، بلى كثيرى از مواليان واحبه بسا مىشود كه هيچكدام از اين فيوضات را ادراك نكرده باشند يا به جهت بعضى از مصالح يا به جهت قلت قابليت و استعداد لكن منافى با مقصود نخواهد بود وهذا وجيه جدا كما اعتمده سيد نا المرتضى و كثير من اعاظم الشيعه.
شبهه هفتم:
شبهه سابعه آنكه سلمنا، تولد مهدى موعود و حيات و بقاء او را و لكن طول غيبت او خالي از حكمت و عبث و لغو است چه آنكه كفر و نفاق شايع وظلم و
جور در اطراف عالم انتشار يافته است پس فائده اى از براى طول غيبت او مترتب نخواهد بود.
جواب:
جواب از اين شبهه اولا: آنكه بعد از تسليم تولد و حيات و بقاء و عصمت و طهارت و تنزيه افعال الله از قبايح و شرور پس اين شبهه بالمره لغو و باطل و عاطل خواهد بود زيرا كه آنچه مصلحت در اصل غيبت اوست همان بعينه بسا مىشود كه علت و حكمت در طول غيبت او باشد و اصل بناء شبهه مذكوره بر احتمال خلو از حكمت و مصلحت و عبثيت و لغويت است و برهانى اقامه ننموده است مورد بر تحقق آن و از واضحات آنكه احتمال معارض با حكم عقل قطعى نخواهد بود از تنزيه افعال الله از قبايح و منكرات و لزوم عصمت ولى، لازم اين دو حكم عقلى قطعى آن است كه البته بر سبيل جزم و قطع بايد مصلحت و حكمت اقتضاء نمايد بر طول غيبت او چنان كه در اصل غيبت او اقتضاء نمود.
ثانيا: آنكه شايد حكمت و مصلحت طول غيبت چنان كه ظاهر مىشود از آيات و اخبار بسيار آن باشد كه تزايل و تفارق نمايند مؤمنين از غير مؤمنين كه اصلاب مؤمنين جدا شود از اصلاب كفار و منافقين كه مؤمن ممحض شود از براى ايمان و كافر و منافق ممحض شود از براى كفر و نفاق و اختلاط بين فريقين برداشته شود تا مؤمن ممحض مستحق نعمت و رحمت الهيه شود و كافر ممحض مستحق عذاب و نقمت شود، پس آن حجت واجب الهيه بعد از ظهور و استقرار امر او نعمت است از براى مؤمنين و عذاب است از براى كفار و منافقين و حال او مانند حال نوح نبى الله است كه مأمور شد به ساختن كشتى از براى نجات مؤمنين و هلاك منافقين و كفار كه در مدت پانصد سال طول كشيد تا تفرقه حاصل شد بين مؤمنين و كفار و خلطه بر طرف شد كه در اصلاب ايشان بود و در طول اين مدت پاك شد اصلاب مؤمنين از كفار تا آنكه نوح نبى الله بدين مقام رسيد كه عرض كرد:
" انك ان تذرهم يضلوا عبادك ولا يلدوا الا فاجرا كفارا " (14) در آن وقت امر شد كه مؤمنين در كشتى نجات بنشينند و آن تعداد قليلى بودند و بعد از حصول تفرقه كلى غضب و نقمت الهى بر همه ايشان نازل شد و حق تعالى اهل مكه را عذاب نفرمود بعد از آنكه كافر شدند و منع نمودند رسول خدا (صلى الله عليه وآله و سلم) و اصحاب او را از داخل شدن در مسجد الحرام تا آنكه حق تعالى اين آيه شريفه را نازل فرمود:
" هم الذين كفروا وصدوكم عن مسجد الحرام والهدى معكوفا ان يبلغ محله ولولا رجال مؤمنون ونساء مؤمنات لم تعلموهم ان تطؤهم فتصيبكم منهم معرة به غير علم ليدخل الله في رحمته من يشاء لو تزيلوا لعذبنا الذين كفروا منهم عذابا اليما " (15) وقال الله تعالى:
" ما كان الله ليذر المؤمنين على ما انتم عليه حتى يميز الخبيث من الطيب " (16) " وقال الله تعالى:
" ام حسبتم ان تدخلوا الجنة ولما يأتكم مثل الذين خلوا من قبلكم مستهم البأساء والضراء " (17) وقال امير المؤمنين (عليه السلام) " والذى بغته بالحق لتلبلن بلبلة، ولتغربلن غربلة ولتساطن سوط القدر، حتى يعود اسفلكم اعلاكم واعلاكم اسفلكم " وقال الصادق (عليه السلام) لابد للناس من ان يمحصوا او يميزوا او يغربلوا او يستخرج من الغربال خلق كثيرا " وقال الباقر (عليه السلام) " هيهات هيهات لا يكون فرجنا حتى تغربلوا حتى يذهب الكدر ويبقى الصفوة "
وقال الكاظم (عليه السلام) " نقينون كمانقين الذهب ويخلصون كما يخلص الذهب " و ابن قتيبه كه از اعاظم اهل خلاف است به سند خود از حضرت موسى بن جعفر (عليه السلام) روايت كرده كه آن حضرت فرمود:
" آگاه باشيد به خدا سوگند ياد مىكنم كه هر آئينه چيزى كه شما چشم بر آن دوخته ايد واقع نخواهد شد تا وقتى كه از يكديگر تميز يافته و امتحان كرده شده باشيد پس باقى بماند به اعتقاد خود مگر جمع قليلى " بعد از آن، اين آيه را تلاوت فرمود:
" ام حسبتم ان تتركوا ولما يعلم الله الذين جاهدوا منكم و لم يتخدوا من دون الله ولا رسوله ولا المؤمنين وليجة والله خبير بما تعلمون " (18) شبهه هشتم: شبهه ثامنه آنكه طول عمر حضرت صاحب الزمان (عليه السلام) با باقى بودن او با كمال قوت و توانائى و وفور عقل چنان كه شما امامية ادعا مىنمائيد امرى است خارق عادت زيرا كه عمر شريف او از زمان تولد كه سنه دويست و پنجاه و پنج از هجرت است إلى اكنون كه هزار و سيصد و يك (19) است زياده از هزار سال خواهد بود و عادت بر اين جارى نشده كه احدى از بشر اين قدر از زمان باشد تا او باقى بماند چه برسد از بقاء او به وصف مذكور.
جواب:
جواب از اين شبهه اولا: آنكه اگر مراد به خرق عادت در كلام خصم دعوى امتناع و محاليت و عدم تعلق قدرت است به او به اينكه ميگويد كه طول عمر به وصف مذكور يا مطلقا امرى است محال و ممتنع مانند بعضى از منجمين و اهل طبايع كه منكر صانع اند، پس بطلان كلام او در كمال وضوح است و خارج از همه ارباب ملل واديان است و سخن او منتهى مىشود به اينكه آيا عالم مصنوع
است و او را صانعى مىباشد كه حيوة و بقاء موجودات و كوتاهى عمرها و طول آن به يد قدرت اوست و يا آنكه از براى عالم صانعى نخواهد بود و آنچه هست بمقتضى دهر و طبيعت است و اين مطلب در محل خود مفروغ عنه است كه لابد از براى عالم صانعى خواهد بود و بعد از معلوميت اين مطلب گفته مىشود كه حقيقت عمر و طول زندگانى و قصر آن نيست مگر يك نوع از امتداد و استمرار " من شانه عدم الحيوة بحيث يكون نسبة الحيوة وعدمها إليه على السويه " چه حيوة بالذات مخصوص به صانع عالم است و فرض شد مسلما كه عالم مصنوع است و از براى او صانعى است كه حيوة و بقاء او ذاتى است و ماسواى او آنچه هست همه مصنوع و مخلوق است كه يجوز له البقاء وعدمه پس حيوة و ما يحتاج إليه الحيوة از بنيه و ماده و صورت همه آنها مصنوع و مقدور و متعلق به قدرت پروردگارند كه نسبت بقاء و فنا و حيات و عدم حيوة بالنسبة بجميع على حد السواء است فالجواز والامكان يتطرف إلى جميع المذكورات فبطل قول الخصم بالمحالية والامتناع، و اگر مقصود خصم مجرد استعباد است پس آن اظهر بطلانا خواهد بود چه آنكه بعد از اقامه ادله قطعيه بعدم جواز خلوا الارض عن الحجة ولزوم عصمته وشهد به القرآن وتواتر الاخبار من الذى انزل عليه القرآن وشهد بصحته وصدق البرهان پس معقول نخواهد بود كه استعباد محض سبب شود از براى انكار و يا معارضه نمايد به ادله و برهان با آنكه استعباد هم مجرد دعوى بلا بيان است چنان كه ظاهر خواهد شد.
ثانيا: آنكه منع مىنمائيم كه طول عمر به وصف مذكور خارق عادت باشد بلكه جارى بر مقتضى عادت است، غاية الامر بر خلاف عادت اكثر باشد در بعضى از ازمنه نه در جميع ازمان چه آنكه عادت در زمان انبياء سلف بلكه قبل از بعثت تا زمان حضرت آدم بر طول عمرها بود بالنسبة بقا خلق كه هزار سال و دو هزار سال بلكه متجاوز عمر مىنمودند از انبياء و غير انبياء از سلاطين و غيره و خدا هم در قرآن به كثيرى از آن اخبار فرموده چنان كه ذكر خواهد شد از اهل تواريخ از عامه و خاصه بسيارى از آن را متعرض شده اند في الجمله اشاره به
بعضى از معمرين على سبيل الاجمال مىشود بر توضيح مقصود تا معلوم شود كه استعباد مذكور و يا دعوى خرق عادت مجرد سخنى است بى فائده كه مقصود خصم غير از تلبيس و اظهار شبهه بلكه اظهار عصبيت وعناد چيز ديگر نخواهد بود و آنچه ذكر مىشود از معمرين همه آنها در كتب تواريخ با ما روى الناس مضبوط است از آن جمله از معمرين:
جناب سلمان (رضى الله عنه) است كه مسلم بين خاصه و عامه است كه قريب به چهار صد سال عمر و زندگانى كرده و ضبط احوالات شريفه او و كيفيت مشرف شدن او به اسلام را طرفين در كتب معتبره خود ثبت و ضبط نموده اند من اراد فليراجع إليها.
از جمله معمرين نابغه جعدى است، كلبى كه از اعاظم مورخين علماء عامه است در تاريخ خود ذكر كرده كه او صد و چهل سال عمر كرد و ادراك كرد رسول خدا (صلى الله عليه وآله) را و به شرف اسلام داخل شد و ابن دريد كه از اكابر مورخين ايشان است گفته كه او دويست سال عمر كرده و در اشعار خود مدح رسول خدا (صلى الله عليه وآله و سلم) را نموده، گفته اند كه در مدت عمر هيچيك از دندانهاى او نيفتاده و بسيار مصفى بود دندانهايش.
از جمله معمرين أبو طحان قلينى است، أبو حاتم سجستانى از مورخين علماء عامه گفته كه او دويست سال عمر كرده است و در كمال عقل وفطانت و بزرگى بود و قصايد بسيار از او نقل كرده اند.
از جمله معمرين ذو الاصبع است أبو حاتم گفته است كه او سيصد سال عمر كرد.
از جمله معمرين زهير بن جناد است كه او از طائفه حمير بود، أبو حاتم گفته كه او دويست و بيست سال عمر نمود و از شعراء معروف زمان خود بود و بسيار بلند مرتبه و كثير الفهم بود و با سلاطين زمان خود مراوده داشت به جهت وفور عقل وتدبير وحسن كلام.
از جمله از معمرين عمرو بن ربيعه است كه صاحبان تواريخ ذكر كرده اند
كه او سيصد و بيست سال عمر نمود وزمان اسلام را ادراك كرد.
از جمله معمرين حارث بن كعبه است، أبو حاتم سجستانى در تاريخ خود ذكر كرده است كه او صد و شصت سال عمر كرد.
از جمله معمرين صالح بن عبد الله يمنى است، صاحب كتاب " غوالى اللئالى " و ابن جمهور و ابن فهد نقل كرده اند كه او در سنه هفتصد و سى و چهار از هجرت به كوفه آمده، جماعتى او را ديدند و پدرش عبد الله نيز از معمرين بود كه ادراك كرده بود زمان رسول خدا (صلى الله عليه وآله) را و از سلمان فارسى (رضى الله عنه) روايت مىكرد وصالح گفت كه از پدرم شنيدم كه از رسول الله (صلى الله عليه وآله) روايت كرد كه مىفرمود:
" محبت دنيا رأس همه خطاهاست و سر همه عبادات حسن ظن به پروردگار است " از جمله از معمرين كه اهل تاريخ نقل كرده اند يحيى منصور بود كه بكر بن احمد واسحق بن ابراهيم روايت كرده اند كه ما يحيى منصور را در خانه او ملاقات كرديم و از او شنيديم كه مىگفت من در شهر صوح سر پا يك پادشاه هند را ملاقات كردم و از او پرسيدم كه از عمر تو چه قدر گذشته است؟ گفت:
هفتصد و بيست و پنج سال و يافتم او را مسلمان و به من گفت كه رسول خدا (صلى الله عليه وآله) پنج نفر از اصحاب خود را به نزد من فرستاد كه از جمله ايشان حذيفه بن اليمان و اسامة بن زيد و سفينه وابو موسى اشعرى بودند، مرا به اسلام دعوت نمودند من قبول دعوت كرده اسلام آوردم و [به] كتاب پيغمبر (صلى الله عليه وآله) اقرار نمودم، آنگاه به او گفتم كه با اين ضعف و بى حالى چگونه نماز مىگذارى؟ گفت: به نحوى كه مقدور من است اداء تكليف خود مىنمايم، گفتم: كه از كدام طعام مىخورى؟ گفت: آبگوشت وكندنا و از جمله معمرين حرث بن كعب مدحجى بود كه محمد بن سائب كلبى و غير او از مورخين اهل خلاف نقل كرده اند كه او صد و شصت سال عمر كرده بود.
از جمله معمرين قيس به ساعده بود كه محمد بن اسحق بن بشار و عوانة
بن حكم و عيسى بن يزيد و محمد بن سائب كلبى از مورخين اهل خلاف نقل كرده اند كه او ششصد سال عمر كرده بود.
از جمله از معمرين أبو اكثم سيفى بن رياح تميمى است كه دويست و هفتاد سال عمر كرده بود وزمان اسلام را دريافت نمود و در اسلام او اختلاف كرده اند، بعضى گفته اند كه سوار شده آمد كه به خدمت رسول خدا (صلى الله عليه وآله و سلم) مشرف شود بعضى از پسران او در بين راه او را بقتل آوردند در حالت تشنگى و گفته اند كه اين آيه در شأن او نازل شد:
" و من يخرج من بيته مهاجرا إلى الله ورسوله ثم يدركه الموت فقد وقع اجره على الله " (20) و بعضى گفته اند كه به شرف لقاى رسول خدا (صلى الله عليه وآله و سلم) مشرف شد و در احوال او ذكر كرده اند كه در ميان عرب به حكمت ودانش او كسى نبود و چون خبر بعثت رسول خدا (صلى الله عليه وآله و سلم) را شنيد بعضى از پسرانش را به خدمت آن حضرت فرستاد و سفارش بسيارى به او نمود كه با ادب و احترام خدمت آن حضرت مشرف شود و تعظيم نمايد او را كه از بهترين خانواده عرب است و عريضه به خدمت آن سيد كائنات عرضه داشت بدين مضمون كه:
پروردگارا اولا ابتدا به نام تو مىنمايم، اين مكتوبى است از بنده به سوى بنده ديگر، و بعد از آن نوشت كه:
از جانب تو پاره اى خبرها در خصوص ادعاى نبوت و رسالت بما رسيده نمىدانم اصل دارد يا نه؟ اگر به تو علمي رسيده است ما را نيز از خزينه علم خود شريك گردان والسلام. بعد از آن رسول خدا (صلى الله عليه وآله و سلم) در جواب او نوشت كه:
" من محمد رسول الله (صلى الله عليه وآله) إلى اكثم بن سيفى، احمد الله اليك ان الله امرنى ان اقول لا إله الا الله اقولها وآمر الناس بها والخلق خلق الله والامر كله لله خلقهم واماتهم وهو ينشرهم واليه المصير او يتكلم باداب
المرسلين ولتسئلن عن النباء العظيم ولتعلمن نبأه بعد حين " چون تعليقه رفيعه آن حضرت به او رسيد پرسيد از پسرش كه:
چگونه او را ديدى؟
گفت: ديدم آن بزرگوار را كه خلايق را به اخلاق پسنديده امر مىكرد و از اوصاف رذايل ذميمه نهى مىنمود.
آنگاه اكثم قبيله خود را جمع نمود و ايشان را موعظه كرد كه مشتمل بر مواعظ اهل دانش و بصيرت و آنچه از كتب انبياء و كلمات دانشمندان در نظرش بود از آثار وعلامات رسول خدا (صلى الله عليه وآله و سلم) از براى قوم خود بيان نمود و ترغيب و تحريص بسيار نمود ايشان را در اطاعت رسول خدا (صلى الله عليه وآله) و قبول كردن دعوت او را چون ديد كه موعظه او را قبول نكردند از ايشان اعراض نمود، سوار - شده به جانب رسول خدا (صلى الله عليه وآله و سلم) روانه شد.
از جمله از معمرين جعفر بن قبط بود كه سيصد سال عمر كرد وزمان اسلام را نيز ادراك نمود.
از جمله از معمرين ابن غسام زبيدى بود كه دويست و پنجاه سال عمر كرد و در خصوص طول عمر خود قصيده اى انشاء نمود.
از جمله از معمرين وليد بن ربيعه جعفرى بود و او صد و چهل سال عمر نمود وزمان اسلام را دريافت نمود، به شرف اسلام داخل شد و مدت بسيارى نيز در اسلام تعيش نمود.
از جمله معمرين جبيربن سعد قرشى بود كه صد و هشتاد سال عمر نمود وزمان اسلام را درك كرده و به موت فجائه وفات يافت.
از جمله از معمرين شرية بن عبد الله جعفى بود كه سيصد سال عمر نمود.
از جمله از معمرين مستوعى به ربيعه بود كه سيصد سال عمر كرد وزمان اسلام را ادراك كرد ولى اسلام را قبول ننمود.
از جمله از معمرين شريح بن هانى بود.
از جمله از معمرين عوان بن منذر بن قيس بود كه عمر طولانى در زمان جاهليت كرد و در زمان اسلام نيز آنقدر زندگانى كرد تا آنكه عمر بن عبد العزيز را ادراك كرد چون به نزد او آوردند در نهايت ضعف و ناتوانى بود و موى ابروهاى او ريخته شده بود، از او سؤال كردند: چه قدر زندگانى نموده وزمان بر تو گذشته است؟
گفت: اسكندر ذو القرنين را ادراك نموده ام و ليكن نمىدانم كه تولدم پيش از اسكندر بوده يا نه.
از جمله از معمرين بات بن قنس بن حرمله بود كه صد و شصت سال عمر نمود.
از جمله رؤت بن كعب است كه سيصد سال عمر كرد.
از جمله ثعلبة بن كعب را نوشته و گفته اند كه او دويست سال عمر كرد.
از جمله نصر بن و همان است كه صد و نود سال عمر كرد.
از جمله أبو زبيد است كه صد و پنجاه سال عمر كرد.
از جمله اوس بن ربيعه است كه دويست و چهارده سال در دنيا زندگانى كرد.
از جمله از معمرين شق كاهن است كه اكثر از مورخين حال او را ضبط كرده اند و گفته اند كه او سيصد سال عمر نموده.
از جمله معمرين ربيح بن ضبيع فرازى است.
از جمله از معمرين عبد بن شريد جرهمى بود كه از معمرين معروف در عالم است و سيصد و پنجاه سال عمر كرد و تا زمان سلطنت معاويه زندگانى داشت و درك صحبت رسول الله (صلى الله عليه وآله و سلم) نموده بود و به شرف اسلام فايض گرديد ومعاويه او را طلبيد به نزد خود كه از براى او بعضى از حكايات سلاطين سابقه را نقل نمود.
از جمله معمرين مرقع بن ضبع بود كه دويست و چهل سال عمر كرد و زمان اسلام را ادراك نمود ولى اسلام را اختيار نكرد.
از جمله معمرين على بن عثمان بن خطاب معمر ابى الدنيا مغربي بود كه از معمرين معروف و مشهور عالم است و مستفاد از بعضى از تواريخ مىشود كه ابى الدنيا دو مرتبه آب حيوان را نوشيده است.
وبالجملة آنچه ذكر شد از معمرين همه آنها را مورخين عامه چون محمد بن سائب كلبى و محمد بن اسحق بن بشار و عوانة بن حكم و عيسى بن يزيد و ابن دريد وابو حاتم سجستانى در كتب تواريخ نقل نموده اند و اكثر مورخين خاصه و عامه زياده از هفتاد نفر از معمرين را ذكر نموده اند و احوالات ايشان را بيان كرده و اكثر آن معمرين اسلام را ادراك نموده اند و از جمله از معمرات جنابه و آبليه است كه قبل از بعثت رسول خدا (صلى الله عليه وآله و سلم) كتب انبياء سلف را خوانده بود و به شرف اسلام داخل گرديد و به خدمت هر يك از ائمه طاهرين كه رسيد عمر او طولانى شد تا زمان سلطنت مأمون عباسي، به خدمت حضرت رضا (عليه السلام) مشرف شد بعد وفات يافت.
و اما معمرين قبل از بعثت إلى زمان آدم (عليه السلام) پس اكثر خلق از معمرين بودند بلكه بعضى از ايشان د و هزار سال و سه هزار عمر مىكردند و از انبياء و حجج الله چون آدم (عليه السلام) كه هزار سال عمر كرد ونوح (عليه السلام) دو هزار وپانصد على القول الاصح عمر كرد وادريس سيصد سال عمر كرد واسمعيل ذبيح الله (عليه السلام) يكصد و سى و هفت سال عمر كرد وخليل الرحمن (عليه السلام) صد و هفتاد و پنج سال عمر كرد واسحق (عليه السلام) صد و هشتاد سال عمر كرد والياس (عليه السلام) إلى يومنا هذا حى است. اليسع تلميذ الياس (عليه السلام) چهار صد و دو سال وأنوش (عليه السلام) ولد شيث (عليه السلام) نهصد و شصت پنج سال عمر كرد و قنيان بن انوش (عليه السلام) هفتصد و بيست سال عمر كرد و مهلائيل بن قنيان (عليه السلام) نهصد و شصت پنج سال عمر كرد و حام بن نوح (عليه السلام) پانصد سال عمر كرد و از محشد بن حام چهار صد و شصت و پنج سال عمر كرد و شامخ بن از محشد چهار صد و سى سال عمر كرد وهود
(عليه السلام) صد و پنجاه سال عمر كرد وصالح (عليه السلام) دويست و هشتاد سال عمر كرد ويعقوب (عليه السلام) صد و چهل سال عمر كرد وايوب (عليه السلام) دويست و هفتاد سال عمر كرد وشعيب (عليه السلام) صد و چهل سال عمر كرد وخضر (عليه السلام) حى موجود است إلى الآن به اتفاق خاصه و عامه و لقمان سه هزار وپانصد سال عمر كرد و عوج بن عناق سه هزار و هشتصد سال عمر كرد تا آنكه بود تا زمان موسى (عليه السلام) او را كشت وعمر بخت نصر در حين مسخ هزار پانصد سال و پنجاه روز وارميا (عليه السلام) سيصد سال عمر كرد و عزيز (عليه السلام) صد و چهل سال عمر كرد و ايشليم ملك هند صد و پنجاه سال عمر كرد و نسطرصاس كه اول ملوك صين است، مدت سلطنت او سيصد سال و غزوان پسر او دويست و پنجاه سال عمر كرد و از ملوك بنى اسرائيل خيلى عمرها كردند و اصحاف كهف و از اعداء الله چون ابليس و بسيارى از ذريات او و چون دجال عليه اللعنة كما تذكر حالاته في ما بعد ان شاء الله تعالى (21) كه در زمان رسول خدا (صلى الله عليه وآله و سلم) متولد شد و در چاهى محبوس است تا آخر الزمان كه خروج نمايد.
پس ظاهر شد از بيان احوالات اين معمرين كه طول عمر راز امور غريبه غير عادى بين بنى نوع انسان نخواهد بود كه خرق عادت و موجب استعباد در انظار باشد و علماء در تواريخ آنچه از معمرين و احوالات ايشان را كه در كتب خود ضبط نموده اند مستبعد وخرق عادت نمىدانند و چون به طول عمر حضرت حجت (عليه السلام) كه از عترت حضرت ختمى مرتب (صلى الله عليه وآله و سلم) است مىرسند آن را خرق عادت و مستعبد در عقول مىدانند يا محال و ممتنع مىشمارند ولعمري ان هذا لعجيب، بر فرض آنكه خرق عادت هم باشد چه ضرر دارد كه در حق انبياء و حجج الله تعالى من باب اعجاز قائل شويم چون خضر والياس ونوح و عيسى بن مريم و امثال ايشان كه به قدرت الله تعالى در طول سنين عمر نمايند و هيچ تنقيص و وهنى در اعضاء و جوارح ايشان راه نيابد، بلكه در كمال قوه و جوانى باقى بمانند و چه استعباد دارد كه حضرت
حجت الله (عليه السلام) به قدرت كامله الهيه با خدم و حشم در اطراف بلاد تعيش و زندگانى نمايند تا زمانيكه خداوند عالم مصلحت در ظهور او مىداند و اثر حوادث روزگار بر او جارى نشود از ضعف و وهن بلكه در كمال قوه و جوانى باشد چنان كه اعتقاد امامية است و زندگانى نمايد و مشغول به طاعت پروردگار در كمال عبوديت باشد بلكه به اثر بقاء و وجود او عالم باقى باشد إلى ما شاء الله تعالى. عجيب از مخالفان است كه اعتقاد بوجود دجال وحى و موجود بودن او در دنيا و غايب از انظار و محبوس در چاه مقيدا مغلولا دارند و هم چنين به زندگانى خضر والياس و آنچه رسول الله (صلى الله عليه وآله) و ائمه طاهرين (عليهم السلام) فرموده اند به وجود و بقاء و زندگانى و غيبت او آن را تصديق نمىنمايند و در مقام انكار و مكابره بر مىآيند و محمد بن طلحه شافعي در كتاب " البيان في اخبار صاحب الزمان (عليه السلام) " گفته است كه مهدى (عليه السلام) زنده و باقى است از زمان غيبت او تا اين زمان و امتناعى نيست در بقاء او به دليل بقاء عيسى (عليه السلام) وخضر والياس (عليهما السلام) از اولياء و دجال و ابليس از اعدا الله و بقاء ايشان به كتاب و سنت ثابت است و متفق اند بر بقاى ايشان و منكرند بقاء مهدى (عليه السلام) را از دو وجه:
اول: از طول زمان دوم: از بودن او در سرداب مقدس بدون آنكه احدى بر طعام و شراب او قيام نمايد و اين ممتنع است و بعد از آن جواب گفته است از اين دو وجه:
اولا: آنكه، آنچه دليل بر بقاء عيسى (عليه السلام) است همان دليل بر بقاء مهدى است، چه آنكه دليل بر بقاء عيسى كتاب خداست من قوله تعالى:
" وان من اهل الكتاب الا ليؤمنن به قبل موته " (22) (نيست از اهل كتاب مگر آنكه بايد ايمان بياورند بعيسى قبل از وفات او.) و او از زمان نزول آيه إلى الان اين وعده الهى واقع نشده پس البته بايد اين واقعه در آخر الزمان واقع شود كه عيسى (عليه السلام) از آسمان نزول نمايد و اهل
كتاب قبل از موت به او ايمان آورند به شريعت اسلام و او از اعوان مهدى (عليه السلام) خواهد بود.
و هم چنين دليل بر بقاء او سنت رسول خدا (صلى الله عليه وآله و سلم) است من قوله (صلى الله عليه وآله و سلم) كه عيسى در آخر الزمان نزول نمايد از آسمان و در پشت سر مهدى نماز بخواند و دليل بر بقاء دجال و ابليس وخضر والياس نيز سنت رسول خدا (صلى الله عليه وآله) است بلكه در حق ابليس آيات نيز دليل است من قوله تعالى:
" قال انظرنى إلى يوم يبعثون " (23) و دليل بر بقاء مهدى (عليه السلام) نيز كتاب و سنت رسول خدا (صلى الله عليه وآله و سلم) است. لقوله تعالى:
" ليظهره على الدين كله ولو كره المشركون " (24) چه آنكه غلبه اسلام بر كفر به نحوى كه بالمره كفر از بين برداشته شود هنوز نشده است از بد و اسلام إلى الان پس لابد بايد در آخر الزمان واقع شود در دست مهدى (عليه السلام) و آنچه اخبارى كه از رسول خدا (صلى الله عليه وآله) رسيده كه دلالت بر بقاء عيسى إلى آخر الزمان دارد همان نحو از اخبار نيز در بقاء مهدى (عليه السلام) از رسول خدا (صلى الله عليه وآله) وارد شده و بعد از اين كلمات گفته است پس چه مانع است بر بقاء مهدى (عليه السلام) با آنكه بقاء او به اختيار الهى است و داخل در تحت قدرت پروردگار است و اين كرامت و معجزه اى است از رسول خدا (صلى الله عليه وآله و سلم) و بنابراين امام اولى به بقاء است از حضرت عيسى (ع) و دجال، و بقاء آن حضرت تا آخر الزمان موجب آن است كه زمين پر شود از عدل و داد.
ثانيا: آنكه انكار نمودن ايشان بقاء ان حضرت را در سرداب از اينكه كسى نيست كه قائم شود به طعام و شراب او و خدمات آن بزرگوار و آن منقض است به بقاء عيسى (عليه السلام) در آسمان و بدون آنكه كسى به طعام و شراب او با آنكه او هم مثل مهدى (عليه السلام) بشر است همچنان كه بقاء عيسى در آسمان
رواست همچنان بقاء مهدى (عليه السلام) در سرداب جايز است و اگر بگوئى كه حضرت رب الارباب از خزانه غيبي خود عيسى را غذا ميدهد مىگوئيم كه خزائن خدا فانى و تمام نخواهد شد هرگاه مهدى (عليه السلام) را نيز در سرداب از خزانه غيبي غذا ارزانى دارد و اگر بگوئى كه عيسى از طبيعت بشريه بيرون شده مىگوئيم اين دعوى باطل است زيرا كه خدا در كتاب مجيد خود به سيد انبياء (صلى الله عليه وآله و سلم) خبر داده:
" قل انما انا بشر مثلكم يوحى إلى " (25) و ثالثا: آنكه منتقض به بقاء دجال است در چاهى به سخت ترين وجهى مغلولا مقيدا، بعد از آنكه بقاء دجال بر وجه مذكور ممكن باشد پس بقاء مهدى (عليه السلام) را چه مانع دارد و حال آنكه نه در قيد است و نه در چاه بلكه در كمال تعظيم و تكريم وعز و جاه است.
پس ثابت شد كه اين امر شرعا وعادة ممكن و غير ممتنع است. حقير مؤلف كتاب مىگويد كه آنچه در آخر ذكر كرد كه حضرت حجت (عليه السلام) باقى در سرداب و غايب از انظار است و ممكن است بقاء او بدون آنكه كسى قائم به طعام و شراب و خدمات او شود كلامى است واهى و اماميه قائل به آن نيستند، بلكه مذهب امامية آن است كه محل غيبت آن سرور ابتداء در سرداب مقدس بود و لكن الان آن سيد عالميان در سعه ارض الهى با خدم و حشم و خيمه و خرگاه در سعه رحمت و نعمت الهيه و متصرف در همه عالم است به همان نحوى كه ارادة الله به آن تعلق گرفته است و اعوان وانصار او از ابدال و رجال الغيب به امر آن سرور در اطراف عالم گردش مىكنند و به آنچه امر فرمايد قيام مىنمايند تا آن زمانيكه خداى تعالى به ظهور آن سرور اذن فرمايد كه زمين را پر از عدل و داد نمايد پس به ادله عقليه و نقليه ثابت است وجود و حيات و بقاء آن حضرت و عصمت وطهارة و امامت او و آنكه زود ظهور فرمايد و زمين را پر از عدل و داد كند بعد از آنكه پر شده از ظلم و جور و قلوب وابصار شيعيان به جمال با كمال آن نور الهي به ظهور او روشن خواهد شد.
اللهم عجل فرجه وسهل مخرجه واجعلنا من اعوانه وانصاره به حق محمد وآله غر الميامين آمين يا رب العالمين
پاورقيها 1 - مقاله حاضر قسمتي از كتاب با ارزش و مخطوط " منهج المسترشدين في عقائد الدين) به زبان فارسى تأليف حضرت آيت الله آقاى حاج شيخ على غروى عليارى تبريزى مىباشد كه توسط خادمان ساحت با عظمت امام قائم (ارواحنا فداه) بازنويسى شده و به نظر استاد رسانده شده است و با اجازه معظم له با اندك تغييراتى در متن كه در صورت لزوم داخل [] آمده، من بعد از نظر شريف شما خواهد گذشت. به اميد آنكه در فرصتهاى مقتضى كل كتاب مذكور به زيور طبع آراسته گردد.
2 - چلييا = صليب نصارى باشد و آن داريست كه به اعتقاد ايشان عيسى (عليه السلام) را بر آن كشيده صليب كرده اند، نقل به مضمون از فرهنگ عميد انتشارات جاويدان ص 385 3 - سوره زخرف، آيه 61 4 - خد = گونه يا رخسار، فرهنگ جامع ج 1، ص 324 5 - كافران مىخواهند تا نور خدا را به گفتار باطل و طعن و مسخره خاموش كنند. سوره صف، آيه 8 6 - و هر كه را خداى نور (علم و معرفت و ايمان) نبخشد هرگز (جان او) روشنى نخواهد يافت (به كفر و شرك و حيرت خواهد مرد) سوره نور، آيه 40 7 - آب كم يا كم عمق 8 - به علت محدوديت كتاب مجموعه مقالات و طولانى بودن مبحث راجع به امام عصر (عليه السلام) در كتاب " منهج المسترشدين في عقائد الدين آية الله عليارى فقط به دو قسمت اثبات وجود امام عصر (عليه السلام) ودفع شبهات در مورد آن موعود انبياء از كتاب مذكور بسنده كرده ايم و چاپ قسمتهاى قبلى و بعدى مقاله حاضر از كتاب فوق را از درگاه ايزد منان خواستاريم.
9 - و رسولان را فرستاد كه نيكان را (به رحمت ابدى خدا) مژده دهند و بدان را (از قهر وعذاب حق) بترسانند تا آنكه پس از فرستادن اين همه رسولان مردم را بر خدا حجتى نباشد.
سوره نساء، آيه 165 10 - و من جن و انس را نيافريدم مگر براى اينكه مرا به يكتائى پرستش كنند.
سوره ذاريات، آيه 56
11 - ولى خدا تا تو را در ميان آنها هستى آنان را عذاب نخواهد كرد.
سوره انفال، آيه 33 12 - اى رسول به ما بگو به خلق كه هر عملي كنيد (نيك يا بد) خدا آن عمل را به شما بنمايد و هم رسول و مؤمنان بر آن آگاه مىشوند.
سوره توبه، آيه 105 13 - هر كس در اين جهان نابينا (پى كفر و ضلالت) است در عالم آخرت نيز (از مشاهده اهل بهشت و شهود جلال حق) نابينا و گمراه تر خواهد بود.
سوره بنى اسرائيل، آيه 72 14 - اگر از آنها هر كه را باقى گذارى بندگان پاك و با ايمانت را گمراه مىكنند و فرزندى جز بدكار و كافر از آنها به هم نمىرسد.
سوره نوح، آيه 27.
15 - هم آنان بودند كه به خدا كافر شدند و راه مسجد الحرام را بر شما بستند و قربانهاى شما را از رسيدن به محل خود (مكه) منع كردند و اگر مردان مؤمن وزمان مؤمنه كه شما اكنون نمىشناسيد (در مكه) وجود نداشتند كه اگر حمله كنيد آنها را ندانسته پايمال و هلاك مىسازيد پس ديه و غرامت چون آن مؤمنان به گردن شما مىآيد (اگر اين قضيه نبود به شما اجازه حمله به مكه داده مىشد و ليكن اين اجازه به تأخير افتاد) خدا هر كه را بخواهد در رحمت خود داخل گرداند اگر از شما عناصر كفر و ايمان از يكديگر جدا مىگشتيد همانا كافران را عذاب دردناك معذب مىساختيم.
سوره الفتح، آيه 25 16 - خداوند هرگز مؤمنان را وانگذارد بدين حال كنونى (كه مؤمن و منافق به يكديگر مشتبهند) تا آنكه به آزمايش بد سرشت را از پاك گوهر جدا مىكند.
سوره آل عمران، آيه 179 17 - گمان كرديد به بهشت در آئيد بدون آزمايش هائى كه پيش از شما بر گذشتگان آمد كه بر آنان رنج و سختيها رسيد.
سوره بقره، آيه 214 18 - چنين مىپنداريد شما را بدون آزمايش به حال خود رها مىكنند در صورتى كه هنوز خدا (چنان كه معلوم و
مشخص در حكم ازلى است) در مقام طاعت و مجاهده معلوم نگردانيده كه از شما (مدعيان ايمان) چه كسى به حقيقت مؤمن است كه جز خدا و رسول و مؤمنان را هرگز دوست خدا و همراز خويش نخواهد گزيد.
سوره توبه، آيه 16.
19 - تاريخ قيد شده توسط مؤلف به زمان تأليف كتاب برمىگردد ولى اكنون كه سال 1413 هجرى قمرى مىباشد از ولادت قطب عالم امكان حضرت بقية الله الاعظم (ارواحنا فداه) يك هزار و يكصد و پنجاه و هشت سال ميگذرد.
20 - و هر گاه كسى از خانه خويش (شهر خود) براى هجرت به سوى خدا و رسول او و حفظ مقام ايمان بيرون آيد و در سفر مرگ وى فرا رسد اجر و ثواب چنين كسى بر خداست (يعنى به يقين خدا بر او رحمت وتفضل خواهد كرد) سوره نساء، آيه 100 21 - چنانچه قبلا نيز اشاره كرده ايم به علت محدوديت كتاب " مجموعه مقالات " و طولانى بودن مبحث راجع به امام عصر (عليه السلام) در كتاب " منهج المسترشدين في عقائد الدين " آيت الله عليارى توفيق چاپ قسمتهاى قبلى و بعدى مقاله حاضر از كتاب مذكور را از خداوند متعالى خواهانيم.
22 سوره نساء، آيه 159 23 - شيطان گفت پس مرا تا روزى كه خلايق (براى جزاى اعمالشان) برانگيخته شوند مهلت بده.
سوره الاعراف، آيه 14 24 - تا آن را هر چند كافران خوش ندارند بر همه اديان عالم غالب گرداند.
سوره صف آيه 9 25 - اى رسول به امت بگو كه من هم مانند شما بشرى هستم جز آنكه مرا وحى مىرسد.
سوره فصلت، آيه 6
البرهران على وجود صاحب الزمان عليه السلام از حضرت آيت الله كوچه باغى
شمه اى از زندگانى حضرت آيت الله حاج ميرزا محسن كوچه باغى (دامت افاضاته) ولادت - تحصيلات:
حضرت آيت الله آقاى حاج ميرزا كوچه باغى (طالب حقيقت) بتاريخ 22 ربيع الاول 1345 هجرى قمرى در محله كوچه باغ تبريز ديد به جهان گشودند. والد معظمشان حضرت حجة الاسلام والمسلمين حاج ميرزا عباس على كوچه باغى كه از علماء متقى، عامل، با زهد بود، مىباشد.
آيت الله كوچه باغى در سن شش سالگى آموختن قرآن مجيد را در مكتب خانه هاى مرسوم آن زمان به پايان رسانده و فراگيرى علوم جديد را تا كلاس نهم قديم ادامه داده و توأما به تحصيلات علوم اسلامي نيز اشتغال داشتند.
معظم له رسائل را در تبريز از محضر حضرت آيت الله شيخ حسن شنب غازانى و حضرت آيت الله حاج سيد حسن انگجى (قدس سرهما) تلمذ نموده اند.
دروس مكاسب، كفايه، خارج، را از محاضر حضرات آيات عظام حاج ميرزا فتاح شهيدى، حاج سيد مرتضى خسرو شاهى، آقاى ميرزا رضى زنوزى (قدس سرهم) استفاده نموده اند.
تحصيلات در عتبات عاليات:
در طول اقامت متفرقه چند ساله در عتبات عاليات در محاضر آيات عظام آقاى سيد محسن حكيم، سيد عبد الهادي شيرازى، سيد محمود شاهرودى، شيخ حسن حلى (رحمة الله عليهم اجمعين) و سيد أبو القاسم خوئى (دام ظله الوارف) در نجف اشرف و حاج سيد محمد هادى ميلانى (قدس سره) در كربلاى معلى، حضور يافته و استفاده نموده اند.
ايشان به سال 1368 ه‍. ق در حرم مطهر حضرت سيد الشهداء، امام حسين (عليه السلام) با دستهاى مبارك حضرت آيت الله العظمى ميلانى (رحمة الله عليه) ملبس به لباس مقدس روحانيت مىشوند.
مشايخ اجازه:
1 - حضرت آيت الله العظمى حكيم 2 - حضرت آيت إله العظمى خوئى 3 - حضرت آيت الله العظمى شاهرودى 4 - حضرت آيت الله العظمى سيد عبد الهادي شيرازى 5 - حضرت آيت الله العظمى حاج سيد عبد الله شيرازى 6 - حضرت آيت الله العظمى شيخ عبد النبي اراكى 7 - حضرت آيت الله العظمى شيخ احمد اهرى 8 - حضرت آيت الله العظمى حاج ميرزا فتاح شهيدى 9 - حضرت آيت الله العظمى حاج سيد مرتضى خسروشاهى 10 - حضرت آيت الله العظمى ميرزا رضى زنوزى 11 - حضرت آيت الله العظمى حاج سيد حسن انگجى 12 - حضرت آيت الله العظمى حاج سيد محمد بغدادي 13 - حضرت آيت الله العظمى حاج سيد محمد بادكوبه اى 14 - حضرت آيت الله العظمى حاج سيد محمد رضا گلپايگانى 15 - حضرت آيت الله العظمى سيد شهاب الدين مرعشى نجفى
16 - علامه حضرت آيت الله شيخ آغا بزرگ طهرانى.
تأليفات - تصحيحات:
1 - شفيع المذنبين (در ادعيه ايام سال و زيارات معصومين عليهم السلام).
2 - آداب الحرمين (در ادعيه حج و زيارت حضرت رسول اكرم - صلى الله عليه وآله - و ائمه بقيع - عليهم السلام).
3 - انيس العابدين (در ادعيه نماز شب) 4 - تصحيح كتاب مكاسب شيخ انصاري (رحمة الله عليه) با حاشيه مرحوم آيت الله العظمى شهيدى.
5 - تصحيح واحياء كتاب بصائر الدرجات به انضمام كتاب سرد المقال في احوال الصفار آيت الله كوچه باغى اينك در تبريز علوم عاليه اسلامي و امامت جماعت مسجد آيت الله انگجى مشغول هستند.
بسم الله الرحمن الرحيم الحمد لله القائم الدائم الذى هو بكلشئ عليم وقدير والصلوة والسلام على اشرف الريات محمد وآله خيرة الله من اهل السموات والارض.
اما بعد: اين مختصر لطيف و نمونه شريف در ذكر ادله اى است كه دلالت بر وجود حضرت مهدى (عليه السلام) دارد (كه از مادر در سال 255 هجرى قمرى متولد شده و در سال 260 هجرى قمرى بعد از رحلت امام حسن عسكرى (عليه السلام) به مسند امامت نشسته وناظر بر اوضاع و احوال دنيا بوده و بنا به مصلحت و اقتضاى زمان در پس پرده غيبت مستور و منتظر امر و اراده پروردگار متعالى مىباشد) و آن را به " البرهان على وجود صاحب الزمان (عليه السلام) " مسمى گردانيدم.
اولا به ذكر بعضى از آيات قرآن مىپردازيم كه تأويلا بر وجود آن حضرت دلالت دارد و دليل تأويل را از احاديث معتبره نقل مىنمائيم و سپس به ترتيب، احاديثي از حضرت رسول (صلى الله عليه وآله و سلم) و ائمه اطهار (سلام الله عليهم اجمعين) كه از وجود آن حضرت و ظهور ايشان كه در آخر الزمان
مىباشد حكايت مىكنند، نقل مىكنيم.
آيات 1) " يا ايها الذين آمنوا اطيعوا الله واطيعوا الرسول و اولى الامر منكم " (1) ابن بابويه في " كمال الدين " بسنده عن جابر بن يزيد الجعفي قال سمعت جابر بن عبد الله الانصاري يقول لما انزل الله على نبيه محمد (صلى الله عليه وآله و سلم) [الاية] قلت يا رسول الله عرفنا الله ورسوله فمن اولوا الامر الذين قرن الله طاعتهم بطاعتك؟
فقال (عليه الصلاة والسلام):
" هم خلفائى يا جابر وائمة المسلمين من بعدى اولهم على بن ابي طالب ثم الحسن ثم الحسين ثم على بن الحسين ثم محمد بن على المعروف في التوراة بالباقر ستدركه يا جابر فإذا لقيته فاقرئه منى السلام ثم الصادق جعفر بن محمد ثم موسى بن جعفر ثم على بن موسى ثم محمد بن على ثم على بن محمد ثم الحسن بن على ثم سميى وكنيى حجة الله في ارضه و بقيته في عباده ابن الحسن بن على ذاك الذى يفتح الله تعالى ذكره به مشارق الارض ومغاربها على يديه ذاك الذى يغيب عن شيعته واوليائه غيبة لا يثبت فيها على القول بامامته الا من امتحن الله قلبه للايمان " قال جابر: فقلت له يا رسول الله (صلى الله عليه وآله و سلم) فهل يقع لشيعته الانتفاع به في غيبته؟
فقال (عليه الصلاة والسلام):
" أي والذى بعثنى بالنبوة انهم يستضيئون بنوره وينتفعون بولايته في غيبته كانتفاع الناس بالشمس وان تجللها سحاب يا جابر هذا من مكنون سر الله ومخزون علمه فاكتمه الا من اهله ".
ترجمه:
شيخ صدوق (رحمة الله عليه) به سند خود از جابر انصاري نقل مىكند كه
چون آيه " اطيعوا الله... " نازل شد عرض كردم يا رسول الله (صلى الله عليه وآله و و سلم) خدا وپيامبر را شناختيم، اولوا الامر چه كسى است كه خدا اطاعت آنها را به اطاعت خود و شما همراهى كرده؟
فرمودند:
" جانشينان من و ائمه مسلمين پس از من، اول آنها على بن ابي طالب " و بعد شمردند يازده امام را و فرمودند:
" بعد از حسن عسكرى هم نام و هم كنيه من حجت خدا در روى زمين و نگهداشته خدا، پسر حسن بن على، اوست كه خدا با دست او شرقها و مغربهاى روى زمين را فتح مىكند، اوست كه از شيعيان و دوستانش غائب مىشود و در امامت او ثابت نمىماند مگر كسى كه خداوند قلب او را با ايمان امتحان كرده باشد " جابر عرض كرد: آيا شيعيان آن بزرگوار در زمان غيبت از او استفاده مىكنند؟
فرمود:
" قسم به خدائى كه مرا به نبوت مبعوث كرده، از نور او استفاده مىكنند چنانچه مردم از خورشيدى كه زير ابرها مانده است استفاده مىكنند، اى جابر اين از اسرار الهى بوده و آن را كتمان كن مگر از اهلش ".
2) " هو الذى ارسل رسوله بالهدى ودين الحق ليظهره على الدين كله ولو كره المشركون " (2) في " كمال الدين " و " تفسير محمد بن العباس " بسنده عن ابى بصير قال: قال ابو عبد الله (عليه السلام):
" في قول الله عز وجل [الآية] والله ما نزل تأويلها بعد ولا ينزل تأويلها حتى يخرج القائم فإذا خرج القائم عليه السلام لم يبق كافر بالله العظيم ولا مشرك بالامامة الاكره خروجه حتى ان لو كان كافرا أو مشركا في بطن صخرة لقالت يا مؤمن في بطني كافر فاكسرني واقتله فيجيئه فيقتله ".
ترجمة:
در " كمال الدين " و " تفسير محمد بن العباس " از أبو بصير روايت كرده كه:
حضرت امام صادق (عليه السلام) فرمود:
" در آيه " هو الذي.. "، قسم به خدا تأويل اين آيه نازل نشده و نخواهد شد تا اينكه حضرت قائم (عليه السلام) قيام كند و زمانى كه قيام نمود، بر روى زمين كافر به خدا و مشرك بر امام نمىماند مگر اينكه قيام او را خويش ندارد و لكن اگر كافرى يا مشركى در ميان سنگ بوده باشد آن سنگ صدا مىكند مؤمنين را كه مرا بشكنيد و اين كافر را بكشيد و مىآيند و او را مىكشند ".
2) " قال موسى لقومه استعينوا بالله واصبروا ان الارض لله يورثها من يشاء من عباده والعاقبة للمتقين " (3) في " الكافي " بسنده عن ابى خالد الكابلي عن ابى جعفر (عليه السلام) قال:
" وجدنا في كتاب على (عليه السلام) " ان الارض " انا و اهل بيتى الذين اورثنا الله الارض ونحن المتقون والارض كلها لنا فمن احيى ارضا من المسلمين فليعمرها وليؤد خراجها إلى الامام من اهل بيتى وله ما اكل منها فان تركها واخربها واخذها رجل من المسلمين من بعده فعمرها و احياها فهو احق بها من الذى تركها يؤدى خراجها إلى الامام من اهل بيتى وله ما ياكل منها حتى يظهر القائم (عليه السلام) من اهل بيتى بالسيف فيحويها ويمنعها منهم ويخرجهم كما حواها رسول الله (صلى الله عليه و آله و سلم) ومنعها الا ما كان في ايدى شيعتنا يقاطعهم على ما في ايديهم ويترك الارض في ايديهم ".
ترجمه:
در " كافى " از حضرت باقر (عليه السلام) روايت كرده كه:
" در كتاب على (عليه السلام) در تفسير اين آيه است كه من و اولاد معصومين از نسل من، وارث آن هستيم. هر كس زمينى را احياء كند او اولى است از ديگرى و خراج آن را بر امام از اهل بيت من بپردازد و اگر
منصرف شود و ديگرى احياء كند او اولى است تا آن زمان كه قائم (عليه السلام) با شمشير ظهور نموده و آنها را جمع و منع كند همچنان كه پيغمبر خدا مىكرد و نمىگذارد در دست كسى به غير از شيعيان ما باشد كه با آنها مقاطعه مىنمايد ".
4) " وان من اهل الكتاب الا ليؤمنن به قبل موته " (4) في " تفسير القمى " بسنده عن ابى حمزه عن شهر بن حوشب قال لى الحجاج (لعنه الله) آية في كتاب الله قد اعيتني.
فقلت: ايها الامير اية آية هي؟
فقال: قوله: " وان من اهل الكتاب.. " والله انى لامر باليهودى والنصراني فيضرب عنقه ثم ارمقه بعينى فما اراه يحرك شفتيه حتى يخمد.
فقلت: اصلح الله الامير ليس على ما تأولت.
قال: كيف هو؟
قلت: ان عيسى ينزل قبل يوم القيمة إلى الدنيا فلا يبقى اهل ملة يهودى ولا نصراني الا امن به قل موته ويصلى خلف المهدى.
قال: ويحك انى لك هذا و من اين جئت به؟
فقلت: حدثنى به محمد بن على بن الحسين بن على بن ابي طالب (عليهم السلام).
فقال: جئت بها والله من عين صافيه.
ترجمه:
در " تفسير قمى " به سند معتبر روايت كرده كه شهر بن حوشب گويد:
حجاج (خداوند بر او لعنت كند) به من گفت: آيه اى در قرآن مرا مبهوت ساخته است.
گفتم: كدامين آيه؟
گفت: " وان من اهل الكتاب.. " قسم به خدا، يهودى و نصرانى را پيش من گردن مىزنند و با دقت نگاه مىكنم بدون هيچ سخنى كه از او بشنوم خاموش
مىشود.
گفتم: امير، تأويل آيه آنچنان نيست كه خيال مىكنى بلكه حضرت عيسى قبل از قيام قائم آل محمد بر روى زمين مىآيد و همه اهل اديان به دو ايمان مىآورند و او در پشت سر قائم (عليه السلام) نماز مىخواند.
حجاج گفت: اين خبر را از كجا آورده اى؟
گفت: از حضرت باقر (عليه السلام) از پدرش از جدش امير المؤمنين (عليه السلام).
پس گفت: از چشمه صافى بدست آورده اى.
5) " ولقد كتبنا في الزبور من بعد الذكر ان الارض يرثها عبادي الصالحون " (5) في " التفسير القمى " عن الصادق (عليه السلام) في معنى الاية قال:
" الكتب كلها ذكر الله " قال (عليه السلام):
" القائم واصحابه " وفي " تفسير محمد بن العباس " و " تفسير الطبرسي " عن ابى جعفر (عليه السلام) قال:
" هم اصحاب المهدى (عليه السلام) في آخر الزمان ".
ترجمه:
در " تفسير قمى " از حضرت امام صادق (عليه السلام) نقل شده كه در معناى آيه " ان الارض.. " فرمودند:
" كتب آسمانى همگى ذكر خداست و آن بندگان صالح، حضرت قائم (عليه السلام) و ياران اويند " وايضا محمد بن العباس و طبرسى در كتب تفسيرشان روايت كرده اند از حضرت امام محمد باقر (عليه السلام) كه فرمود:
" آنها اصحاب حضرت قائم (عليه السلام) هستند ".
6) " الذين إن مكناهم في الارض اقاموا الصلاة واتوا الزكوة وامروا بالمعروف ونهوا عن المنكر و لله عاقبة الامور " (6) في " تفسير القمى " و " تفسير محمد بن العباس " بسنده عن ابى الجارود عن ابى جعفر (عليه السلام) في قوله " الذين ان مكناهم.. " قال:
" هذه الاية لال محمد، المهدى (عليه السلام) واصحابه، به يملكهم الله مشارق الارض ومغاربها ويظهر الدين ويميت الله عز وجل به وباصحابه البدع والباطل كما امات السفهة الحق حتى لا يرى اثرى من الظلم ويأمرون بالمعروف [الآية] ".
قمى و محمد بن العباس در تفسيرشان از حضرت امام باقر (عليه السلام) روايت كرده اند كه:
" اين آيه در حق آل پيامبر (صلى الله عليه وآله و سلم)، مهدى (عليه السلام) و اصحاب او مىباشد. خدا آنها را بر مشارق ومغارب زمين مسلط خواهد نمود ودين را احياء و بدعت و باطل را محو خواهد كرد همچنان كه سفيه ها آن را از بين برده بودند تا اينكه اثرى از ظلم بر روى زمين باقى نماند و امر به معروف را اجراء مىكنند ".
7) " يريدون ليطفؤا نور الله بافواههم والله متم نوره ولو كره الكافرون " (7) " تفسير القمى " " يريدون.. " [الآية] قال بالقائم من آل محمد (عليه السلام) إذا خرج ليظهره على الدين كله حتى لا يعبد غير الله وهو قوله و صلى الله عليه وآله و سلم):
" يملاء الارض قسطا وعدلا كما ملئت جورا وظلما " وفي " كمال الدين باسناده عن ابى عبد الله (عليه السلام) يقول:
" لم تخل الارض من حجة عالم يحيى فيها ما يميتون من الحق " ثم تلا هذه الآية.
قمى در تفسير آيه گفته: خداوند بواسطه قائم آل محمد (عليه السلام)
زمانيكه قيام كند، او را بر تمام اديان باطله غالب مىگرداند، تا به غير از خداوند بر كس ديگرى عبادت نشود وآنست معناى فرمايش رسول خدا (صلى الله عليه و آله و سلم) كه:
" پر مىكند روى زمين را با عدالت همچنان كه با ظلم و جور پر شده باشد " و در " مال الدين " از حضرت صادق (عليه السلام) روايت كرده كه فرمود:
" روى زمين خالي از حجت عالم نمىباشد كه بتوسط او آنچه كه از حق از بين برده باشند زنده شود " سپس آيه را تلاوت فرمودند.
8) " و من قوم موسى امة يهدون بالحق و به يعدلون " (8) " دلائل الامامة " باسناده إلى المفضل قال، قال أبو عبد الله (عليه السلام):
" إذا ظهر القائم (عليه السلام) من ظهر هذا البيت بعث الله معه سبعة و عشرين رجلا منهم اربعة وعشر رجلا من قوم موسى وهم الذين قال الله تعالى " و من قوم موسى " [الاية] واصحاب الكهف والمقداد و جابر الانصاري ومؤمن آل فرعون ويوشع بن نون وصى موسى " وفى " روضة الواعظين " باضافة سلمان وابو دجانة الانصاري و مالك اشتر فيكونون بين يديه انصارا وحكاما.
ترجمه:
در كتاب " دلائل الامامة " از مفضل روايت كرده كه حضرت امام صادق (عليه السلام) فرمود:
" زمانيكه قائم (عليه السلام) از پشت كعبه ظهور نمايد خداوند با او بيست و هفت نفر را مبعوث مىگرداند كه چهارده تن ايشان از امت موسى همانانى كه خداوند درباره شان فرمود " و من قوم موسى.. " و اصحاب كهف و مقداد و جابر انصاري و مؤمن آل فرعون و يشع بن نون وصى حضرت موسى مىباشند.
و در كتاب " روضة الواعظين " سلمان وابو دجانة انصاري و مالك اشتر را به
ايشان اضافه نموده است، پس همانا انصار و حكام آن حضرت مىباشند.
9) " فلا اقسم بالخنس الجوار الكنس " (9) في " الكافي " باسناده عن ام هاني قالت لقيت ابا جعفر محمد بن على (عليهما السلام) فسئلته عن هذه الاية " فلا اقسم.. " قال (عليه السلام):
" الخنس " امام يخنس في زمانه عند انقطاع من علمه عند الناس سنة ستين ومأتين ثم يبدو كالشهاب الثاقب في ظلمته الليل فان ادركت ذلك قرت عينك ".
ترجمه:
در " كافى " از ام هاني روايت مىكند كه به حضور امام باقر (عليه السلام) رسيدم و از اين آيه " فلا اقسم.. " سؤال نمودم، فرمودند:
" الخنس " عبارت است از امامى كه مستور مىشود و علم او از مردم قطع مىگردد در سنه دويست و شصت هجرى (فوت امام حسن عسكرى عليه السلام) سپس مانند ستاره ء درخشان در شب تار آشكار مىشود پس اگر آن زمان را درك نمودى چشمت روشن مىگردد ".
10) " وعد الله الذين امنوا منكم وعملوا الصالحات ليستخلفنهم في الارض كما استخلف الذين من قبلهم وليمكنن لهم دينهم الذى ارتضى لهم وليبدلنهم من بعد خوفهم امنا يعبدونني لا يشركون بى شيئا " (10) " غيبة نعماني " باسناده عن ابى بصير عن ابى عبد الله (عليه السلام) في معنى قوله [الاية] قال:
" نزلت في القائم واصحابه ".
و روى ايضا في " تفسير محمد بن العباس " عن عبد الله بن سنان عن ابى عبد الله (عليه السلام) مثله ومثله عن على بن الحسين (عليه السلام).
ترجمه:
در كتاب " غيبت نعماني " از أبو بصير از حضرت امام صادق (عليه السلام) در معنى آيه، روايت كرده كه:
" اين آيه درباره حضرت قائم و اصحاب او نازل گشته است " و مثل آن در " تفسير محمد بن عباس " از عبد الله بن سنان از آن حضرت و حضرت على بن الحسين (عليهما السلام) روايت كرده اند.
احاديث و اما احاديث مرويه از پيغمبر و ائمه اطهار (صلوات الله عليهم اجمعين) ما فوق تواتر است و لكن ما در اين مختصر به ذكر چهل حديث عملا به حديث شريف نبوى (صلى الله عليه وآله) " من حفظ من امتى اربعين حديثا بعثه الله فقيها عالما " اكتفا مىكنيم.
احاديث مرويه از حضرت رسول اكرم (صلى الله عليه وآله):
1) الف - " كمال الدين " باسناده عن ابن عباس قال، قال رسول الله (صلى الله عليه وآله و سلم):
" ان خلفائي واوصيائى و حجج الله على الخلق بعدى اثنا عشر اولهم اخى و اخرهم ولدى " وقيل يا رسول الله (صلى الله عليه وآله) و من اخوك؟ قال:
" على بن ابي طالب " قيل فمن ولدك؟ قال:
" المهدى، يملاءها قسطا وعدلا كما ملئت جورا وظلما والذى بعثنى بالحق نبيا لو لم يبق من الدنيا الا يوم واحد لاطال الله ذلك اليوم حتى يخرج فيه ولدى المهدى فينزل روح الله عيسى بن مريم فيصلى خلفه وتشرق الارض بنور ربها ويبلغ سلطانه المشرق والمغرب ".
ترجمه:
ابن عباس از رسول الله (صلى الله عليه وآله) روايت كرده كه حضرت فرمودند:
" جانشينان و اوصياى من و حجتهاى الهى بر خلق بعد از وفات من دوازده نفر. اولين آنها برادرم و آخرينشان پسرم مىباشد " پرسيدند: برادر شما كيست؟ فرمود:
" على بن ابي طالب " پرسيدند: پسر شما كيست؟ فرمود:
" مهدى، زمين را با عدل و قسط پر مىكند همچنان كه با جور وظلم پر شده باشد، قسم به خدائى كه مرا به حق مبعوث گردانيده است اگر از عمر دنيا نماند مگر يك روز خداوند آن روز را طول خواهد داد تا مهدى ظاهر شود و عيسى از آسمان آمده و پشت سر او نماز گزارد و روى زمين با نور الهى منور گشته و سلطنت آن حضرت، مشرق و مغرب زمين را فرا گيرد ".
2) ب - " كمال الدين " باسناده عن ابى بصير عن الصادق (عليهم السلام) عن آبائه (عليهم السلام) قال:
" قال رسول الله (صلى الله عليه وآله و سلم): المهدى من ولدى، اسمه اسمى وكنيته كنيتي، اشبه الناس بى خلقا تكون له غيبة وحيرة حتى يضل الخلق عن اديانهم فعند ذلك يقبل كالشهاب الثاقب فيملاء ها عدلا و قسطا كما ملئت ظلما و جورا ".
ترجمه:
ابو بصير از حضرت امام صادق (عليه السلام) از پدرانش از رسول اكرم (صلى الله عليه وآله) روايت مىكند كه حضرت فرمودند:
" مهدى از فرزندان من، نام او نام من و كنيه او كنيه من است، شبيه ترين مردم به من از لحاظ اخلاق و خلقت مىباشد و براى او غيبت طولانى خواهد بود تا اينكه مردم از اديان خود منحرف مىشوند و در آن هنگام مانند ستاره درخشان ظاهر گشته و زمين را با عدل و قسط پر مىكند همچنان كه از جور وظلم پر شده باشد ".
3) ج - " كمال الدين " باسناده عن ابن العباس قال: قال رسول الله (صلى الله
عليه وآله و سلم):
" على بن ابي طالب امام امتى وخليفتي عليهم بعدى و من ولده القائم المنتظر الذى يملاء الله (عز وجل) به الارض عدلا وقسطا كما ملئت جورا وظلما والذى بعثنى بالحق بشيرا، ان الثابتين على القول به في زمان غيبته لاعز من الكبريت الاحمر " فقام إليه جابر بن عبد الله الانصاري فقال: يا رسول الله (صلى الله عليه وآله و سلم) وللقائم من ولدك غيبة؟ فقال:
" أي وربى وليمحص الله الذين امنوا ويمحق الكافرين. يا جابر ان هذا الامر من امر الله و سر من سر الله، مطوى عن عباده فاياك والشك في امر الله فهو كفر ".
ترجمه:
ابن عباس گويد كه حضرت رسول الله (صلى الله عليه وآله) فرمود:
" على ابن ابي طالب پيشواى امت و خليفه من بعد از من مىباشد و از اولاد اوست قائم منتظر كه خداوند بواسطه او زمين را با عدالت پر مىكند همچنان كه پر شده باشد از ظلم و جور، قسم به خدائى كه مرا به حق براى بشارت مبعوث گردانيده، ثابت شدگان در زمان غيبت او كمياب تر از كبريت احمر خواهند بود " جابر عرض كرد: يا رسول الله (صلى الله عليه وآله و سلم) آيا براى پسر شما غيبتى است؟ حضرت فرمود:
" بلى، قسم به خدا كه خداوند مؤمنين را خالص گردانيده و كفار را محو كند. اى جابر، اين امر امرى از اوامر خدا وسرى از اسرار الهى است كه از مردم پوشيده شده است، مبادا شك كنى در امر خدا كه آن كفر است ".
4) د - " كمال الدين " باسناده عن هشام بن سالم عن الصادق جعفر بن محمد (عليه السلام) عن ابيه عن جده قال:
قال رسول الله (صلى الله عليه وآله): القائم، من ولدى اسمه اسمى و
كنيته كنيتي وشمائله شمائلي وسنته سنتى. يقيم الناس على ملتى و شريعتي ويدعوهم إلى الكتاب الله، من اطاعه اطاعني و من عصاه عصاني و من انكره في غيبته فقد انكرني و من كذبه فقد كذبني و من صدقه فقد صدقنى. إلى الله اشكوا المكذبين لى في امره والجاحدين لقولي في شأنه والمضلين لامتي عن طريقته، وسيعلم الذين ظلموا أي منقلب ينقلبون ".
ترجمه:
هشام بن سالم از حضرت امام صادق (عليه السلام) وايشان از پدرش و جدش از حضرت رسول (صلى الله عليه وآله و سلم) روايت مىكند كه:
" قائم، از فرزندان من اسمش اسم من و كنيه اش كنيه من و شمائل او شمائل من و طريقه اش طريقه من مىباشد. مردم را بر ملت و شريعت من استوار كرده وايشان را به سوى كتاب خدا دعوت مىنمايد، هر كس او را اطاعت كند مرا اطاعت نموده و هر كس با او مخالفت نمايد مرا مخالفت كرده است و هر كس او را در غيبتش انكار نمايد بى گمان مرا انكار كرده است و هر كه او را تكذيب نمايد مرا تكذيب كرده است و هر كه او را تصديق نمايد مرا تصديق كرده است. به خدا شكايت خواهم برد از دست كسانى كه سخن مرا در حق او تكذيب نموده و سخنان مرا در شأن او تكذيب نمايند و همچنين از دست گمراه كنندگان امت من از طريقه او، و به زودى ظالمين خواهند فهميد كه به كجا برگشت مىنمايند ".
5) ه - " كمال الدين " باسناده عن غياث بن ابراهيم عن الصادق عن آبائه قال:
" قال رسول الله (صلى الله عليه وآله): من انكر القائم من ولد في زمان غيبته مات ميتة جاهلية " ترجمه:
غياث بن ابراهيم از حضرت امام صادق (عليه السلام) و از پدران آن حضرت نقل مىكند كه رسول خدا (صلى الله عليه وآله و سلم) فرمود:
" هر كس فرزند قائم مرا در ايام غيبتش انكار نمايد مرگش همچون مردن
زمان جاهليت (كفر) است ".
6) و - " الغيبة " للطوسي باسناده عن ابى سعيد الخدرى في حديث طويل قال رسول الله (صلى الله عليه وآله و سلم) لفاطمة (سلام الله عليها):
" يا بنية، انا اعطينا اهل البيت سبعا لم يعطها احد من قبلنا، نبينا خير الانبياء وهو ابوك ووصينا خير الاوصياء وهو بعلك وشهيدنا خير الشهداء وهو عم ابيك حمزه ومنا من له جناحان خصيبان يطير بها في الجنة وهو ابن عمك جعفر ومنا سبطا هذه الامة وهما ابناك الحسن والحسن ومنا والله الذى لا إله الا هو مهدى هذه الامة الذى يصلى خلفه عيسى بن مريم " ثم ضرب بيده على منكب الحسين (عليه السلام) فقال:
" من هذا " ثلاثا.
ترجمه:
در " غيبت " شيخ طوسى از أبو سعيد خدرى از رسول الله (صلى الله عليه وآله و سلم) روايت مىكند كه حضرت به فاطمه (عليها السلام) فرمودند:
" دخترم، خداوند هفت امتياز به اما اهل بيت عطا فرموده كه به احدى قبل از ما اعطا نفرموده است، پيغمبر ما اشرف پيغمبران و او پدر توست و وصى ما افضل اوصياء و او شوهر توست و شهيد ما افضل شهداء و او عموى پدر تو حمزه مىباشد و از ماست كسى كه دو بال دارد و در بهشت پرواز خواهد كرد و او پسر عموى تو جعفر است و از ماست دو سبط اين امت و ايشان فرزندان تو حسن و حسين هستند و قسم به خداوند تنها از ماست مهدى اين امت و او كسى است كه عيسى در پشت سر او نماز مىگذارد. " سپس حضرت بر دوش حضرت حسين (عليه السلام) زد و فرمود:
" از نسل اين پسر است " (سه بار تكرار فرمودند).
احاديث مرويه از حضرت امير المؤمنين على (عليه السلام):
7) الف - " كمال الدين " باسناده عن الرضا (عليه السلام) عن آبائه عن امير المؤمنين (عليه السلام) انه قال للحسين (عليه السلام):
" التاسع من ولدك يا حسين هو القائم بالحق، المظهر للدين الباسط للعدل " قال الحسين (عليه السلام) " يا امير المؤمنين وان ذلك لكائن؟ " فقال (عليه السلام):
" أي والذى بعث محمدا بالنبوة واصطفاه على جميع البريه و لكن بعد غيبة وحيرة. لا تثبت فيها على دينه الا المخلصون المباشرون لروح اليقين، الذين اخذ الله ميثاقهم بولايتنا وكتب في قلوبهم الايمان وايديهم بروح منه ".
ترجمة:
از حضرت رضا (عليه السلام) از پدرانش از امير المؤمنين (عليه السلام) روايت شده كه حضرت على (عليه السلام) به امام حسين (عليه السلام) فرمود:
" از فرزندان توست قائم به حق، ظاهر كننده دين و گسترش دهنده عدالت " امام حسين (عليه السلام) عرض كرد: " آيا اين امر حتمى است؟ " پس حضرت على (عليه السلام) در جواب فرمودند:
" بلى، قسم به خدائى كه محمد (صلى الله عليه وآله) را به نبوت و رسالت عالميان انتخاب نموده است و لكن بعد از غيبتى طولانى و حيرت مردم. در دين خود ثابت نمىمانند مگر مخلصين و همراهان روح يقين، آنانى كه خداوند از ايشان پيمان به ولايت ما گرفته و در قلبهاى آنها ايمان را ثبت و با روح الهى مؤيد نموده است ".
8) ب - " المقتضب " لابن العياش باسناده عن الحارث عن عبد الله همداني والحارث بن شرب كل حدثنا انهم كانوا عند على بن ابي طالب (عليه السلام) فكان إذ اقبل ابنه الحسن (عليه السلام) يقول:
" مرحبا يابن رسول الله (صلى الله عليه وآله و سلم) " واذ اقبل الحسين يقول:
" بابى انت يا ابا ابن خيرة الاماء " فقيل يا امير المؤمنين (عليه السلام) ما بالك؟ تقول:
" هذا للحسن وهذا للحسين و من ابن خيرة الاماء " فقال:
" ذاك الفقيد الطريد الشريد م ح م د بن الحسن بن على بن محمد بن على بن موسى بن جعفر بن محمد بن على بن الحسين " و وضع يده على رأس الحسين (عليه السلام):
ترجمه:
حارث بن عبد الله وحارث بن شرب هر دو گويند در خدمت حضرت على بن ابي طالب (عليه السلام) بوديم كه امام حسن (عليه السلام) تشريف آوردند حضرت بديشان فرمود:
" مرحبا به پسر پيغمبر " و آنگاه كه امام حسين (عليه السلام) تشريف آوردند حضرت على (عليه السلام) فرمودند:
" پدرم فداى تو اى پدر پسر كنيز خوب " گفتند يا امير المؤمنين پسر كنيز خوب كيست؟
حضرت فرمودند:
" اوست مفقود از انظار و آواره وطن، م ح م د (پسر حسن پسر على پسر محمد پسر على پسر موسى پسر جعفر پسر محمد پسر على پسر حسين " و دست بر سر امام حسين (عليه السلام) گذاردند.
9) ج - " طرايف ابن طاووس " في الجمع بين الصحاح السته عن ابى اسحق قال، قال على (عليه السلام) ونظر إلى ابنه الحسين (عليه السلام):
" ان ابني هذا سيد كما سماه رسول الله (صلى الله عليه وآله) و
سيخرج من صلبه رجل باسم نبيكم يشبهه في الخلق ولا يشبهه في الخلق يملاء الارض عدلا ".
ترجمه: ابو اسحق روايت مىكند كه حضرت على (عليه السلام) نگاهى به امام حسين (عليه السلام) كرده و فرمود:
" به تحقيق اين پسر من آقاست همچنان كه پيغمبر فرموده است و به زودى از نسل او مردى مىآيد بنام پيغمبرتان كه در خلقت به او شبيه است ولى در رفتار با عالميان شباهتى به او ندارد و روى زمين را با عدل پر مىكند " (11).
10) د - " كمال الدين " باسناده عن ابن نباته قال اتيت امير المؤمنين على بن ابي طالب (عليه السلام) فوجدته مفكرا ينكت في الارض فقلت يا امير المؤمنين ما لى اراك مفكرا تنكت الارض ارغبة فيها قال:
" لا والله ما رغبت فيها ولا في الدنيا يوما قط ولكني فكرت في مولود يكون من ظهرى الحادى عشر من ولدى، هو المهدى يملاءها عدلا كما ملئت ظلما و جورا تكون له حيرة وغيبة يضل فيها اقوام ويهتدى فيها آخرون " فقلت يا امير المؤمنين: وان هذا لكائن، فقال: " نعم ".
ترجمه:
ابن نباته گويد: به خدمت حضرت امير المؤمنين على بن ابي طالب (عليه السلام) رسيدم و ديدم به فكر فرو رفته و انگشت در زمين گذارده، عرض كردم: چه شده كه شما را متفكر مىبينم؟ آيا از باب توجه به دنياست؟ فرمود:
" قسم به خدا براى دنيا يك روز فكر نكرده ام ابدا و لكن فكر مىكنم در مولودى كه يازدهمين نسل من است، او مهدى (عليه السلام) است كه زمين را با عدالت پر مىكند همچنان كه از ظلم و جور پر شده باشد و براى او حيرت و غيبتى مىباشد كه عده اى گمراه و عده اى ديگر در راه حق ثابت مىمانند. " عرض كردم: آيا اين امر اتفاق خواهد بود؟ فرمود: " بلى ".
11) ه - " غيبة الطوسى " باسناده عن ابى وائل قال، نظر على (عليه السلام)
إلى ابنه الحسين فقال:
" ان ابني هذا سيد كما سماه رسول الله (صلى الله عليه وآله و سلم) سيدا و سيخرج الله من صلبه رجلا باسم نبيكم فيشبهه في الخلق والخلق يخرج على حسين غفلة من الناس واماتة من الحق و ظهار من الجورر، والله لو لم يخرج لضرب عنقه يفرح لخروجه اهل السماء وسكانها، يملاء الارض عدلا كما ملئت جورا وظلما ".
ترجمه:
ابو وائل گويد كه على (عليه السلام) به پسرشان امام حسين (عليه السلام) نظر كرده و فرمودند:
" اين پسر من آقاست چنانچه رسول الله (صلى الله عليه وآله) ناميد و به زودى خداوند از نسل او مردى را بوجود مىآورد كه همنام پيغمبرتان مىباشد و در خلقت و اخلاق به او شباهت دارد و ظاهر مىشود در حالى كه مردم در غفلت به سر برده و حق را مىميرانند وظلم و جور را آشكار مىسازند، قسم به خدا اگر قيام نكند مردم گردن او را مىزنند و بر قيام او اهل آسمانها شاد مىشوند، زمين را با عدالت پر مىسازند همچنان كه با ظلم و جور پر شده باشد ".
12) و " نهج البلاغة " في خطبه له (عليه السلام):
" يعطف الهوى على الهدى إذا عطفوا الهدى على الهوى ويعطف الرأى على القرآن إذا عطفوا القرآن على الرأى ".
ترجمه:
حضرت على (عليه السلام) ضمن خطبه اى درباره حوادث آخر الزمان مىفرمايد:
" (چون حضرت مهدى عليه السلام ظهور فرمايد) هواى نفس را به هدايت و رستگارى بر مىگرداند زمانيكه مردم هدايت را به هواى نفس تبديل كرده باشند و رأى را به قرآن بر مىگرداند زمانيكه مردم قرآن را به رأى و انديشه
(خود) مبدل كرده باشند ".
13) ز - في " ديوان المنسوب إلى على (عليه السلام) ":
بنى إذا ما جاشت الترك فانتظر * ولاية مهدى يقوم فيعدل فثم يقوم القائم الحق منكم * وبالحق ياتيكم وبالحق يعمل سمى نبى الله نفسي فداؤه * فلا تخذلوه يا بنى وعجلوا ".
ترجمه:
در ديوان منسوب به حضرت على (عليه السلام) آمده كه:
" اى فرزندان من زمانيكه ترك قيام كرد پس منتظر قيام مهدى (عليه السلام) باشيد كه قيام مىنمايد و عدل را مىگستراند در آن زمان قائم بر حق از شما (بنى هاشم) قيام مىكند و با حق به سوى شما مىآيد و بر حق عمل مىنمايد اسم او اسم نبى است جانم فداى او باد پس اى پسران من، او را خوار نسا زيد و به نصرت او بشتابيد ".
احاديث مرويه از حسنين (عليهما السلام) 14) الف - " كمال الدين " باسناده عن الحسن بن على (عليه السلام) في ضمن حديث قال:
" اما علمتم انه مامنا احد الا ويقع في عنقه بيعة لطاغية زمانه الا القائم الذى يصلى روح الله عيسى بن مريم خلفه، فان الله عزوجل ويخفى ولادته ويغيب شخصه لئلا يكون لاحد في عنقه بيعة إذا خرج ذاك التاسع من ولد اخى الحسين ابن سيدة الاماء، يطيل الله عمره في غيبة ثم يظهره بقدرته في صورة شاب ابن دون اربعين سنة ذلك ليعلم ان الله على كل شى
قدير ".
ترجمه:
امام حسن (عليه السلام) در ضمن حديثى به مردم فرمود:
آيا نمىدانيد كه شخصى از ما اهل بيت نيست مگر در گردن او بيعتى با طاغى زمانش مىباشد غير از قائم ما كه عيسى پشت سر او نماز مىگزارد، خداوند ولادت او را مخفى و شخص او را غائب مىسازد تا در گردن او بيعت كسى نباشد و او نهمين پسر برادرم حسين (عليه السلام) پسر خوبترين كنيزك مىباشد، پروردگار عمر او را در غيبتش دراز ساخته است سپس او را با قدرت خود به صورت جوانى كمتر از چهل سال آشكار مىكند تا مردم بدانند خداوند بر هر چيزى قادر و توانا مىباشد ".
15) ب - " كمال الدين " باسناده عن على بن الحسين (عليه السلام) قال:
" قال الحسين بن على (عليه السلام): في التاسع من ولدى سنة من يوسف و سنة من موسى بن عمران وهو قائمنا اهل البيت يصلح الله تبارك و تعالى امره في ليلة واحدة ".
ترجمه:
" حضرت امام حسين (عليه السلام) فرمود:
در نهمين پسر من سنتى از حضرت يوسف (عليه السلام) و سنتى از حضرت موسى (عليه السلام) مىباشد و او قائم ما اهل بيت است كه خداوند امر او را در يك شب اصلاح مىكند ".
16) ج - " كمال الدين " باسناده عن عبد الله بن عمر قال سمعت الحسين بن على (عليه السلام) يقول:
" لو لم يبق من عمر الدنيا الا يوم واحد، لطول الله عز وجل ذلك اليوم حتى يخرج رجل من ولدى يملاء ها عدلا وقسطا كما ملئت جورا وظلما كذاك سمعت رسول الله (صلى الله عليه وآله) يقول ".
ترجمه:
عبد الله بن عمر گويد كه شنيدم حضرت امام حسين (عليه السلام) فرمود:
" اگر از عمر دنيا نماند مگر يك روز، خداوند آن روز را آنقدر طولانى گرداند تا مردى از ذريه من قيام كند كه روى زمين را با عدل پر مىكند همچنان كه از ظلم و جور پر شده باشد چنان كه از جدم رسول الله (صلى الله عليه وآله و سلم) شنيدم ".
17) د - " كمال الدين " باسناده عن عبد الرحمن بن سليط قال: قال الحسين بن على (عليه السلام):
" منا اثنا عشر مهدويا اولهم امير المؤمنين على بن ابي طالب واخرهم التاسع من ولدى وهو الامام القائم بالحق، يحيى الله به الارض بعد موتها ويظهر به دين الحق على الدين كله ولو كره المشركون. له غيبة يرتد فيها اقوام و يثبت على الدين فيها اخرون فيودون ويقال لهم متى هذا الوعد ان كنتم صادقين اما ان الصابر في غيبة على الاذى والتكذيب بمنزلة المجاهد بالسيف بين يدى رسول الله (صلى الله عليه وآله) ".
ترجمه:
حضرت امام حسين (عليه السلام) فرمود:
" از ماست دوازده نفر مهدى (هدايت كننده) كه اولين آنها امير المؤمنين و آخرينشان نهمين پسر من مىباشد كه اوست قائم بر حق، خداوند به دست او زمين را بعد از مردن زنده كرده و حق را بر تمامى اديان باطله غالب مىگرداند با اينكه مشركين كراهت دارند. براى او غيبتى است كه عده اى مرتد وعده اى ثابت قدم (در دين) مىمانند و به آنها گفته مىشود كه اين وعده كى جامه عمل خواهد پوشيد؟ آگاه باش هر كه در آن زمان بر اذيت و تكذيب دشمنان صبر كند مانند كسى باشد كه پيش روى رسول الله (صلى الله عليه وآله و سلم) جهاد نموده باشد ".
احاديث مرويه از حضرت على بن الحسين (عليه السلام) 18) الف - " كمال الدين " باسناده عن سعيد بن جبير عن على بن الحسين
(عليه السلام) قال:
" القائم منا تخفى ولادته على الناس حتى يقولون لم يولد بعد ليخرج حين يخرج وليس لاحد في عنقه بيعة ".
ترجمه:
حضرت على بن الحسين (عليه السلام) فرمود:
" ولادت قائم ما بر مردم مخفى مىماند تا جائى كه مىگويند زاده نشده و موقعى كه ظاهر شود در گردن او بيعت كسى نباشد ".
19) ب - " مجالس صدوق " عن ابى خالد الكابلي قال: قال لى على بن الحسين (عليه السلام):
" يا ابا خالد لتأتين فتن كقطع الليل المظلم لا ينجوا الا من اخذ الله ميثاقه، اولئك مصابيح الهدى وينابيع العلم. ينجيهم الله من كل فتنة مظلمة، كانى بصاحبكم قد علا فوق نجفكم بظهر كوفان في ثلاثمأة وبضعة عشر رجلا جبرئيل عن يمينه وميكائيل عن شمائله واسرافيل امامه، معه راية رسول الله (صلى الله عليه وآله و سلم) قد نشرها لا يهوى بها إلى قوم الا اهلكهم الله عز وجل ".
ترجمه:
ابو خالد روايت مىكند كه حضرت زين العابدين (عليه السلام) به من فرمود كه:
" فتنه هاى ظلمانى همچون شب تار بر شما مىآيد و نجات نمىيابند مگر آنهائى كه خداوند پيمان ايشان را قبول نموده است، ايشانند چراغهاى هدايت چشمه هاى علم. خداوند آنها را از تمامى فتنه ها نجات مىبخشد، گويا مىبينم كه ولى امر شما در نجف كوفان (12) با سيصد و ده واندى مرد ايستاده و جبرئيل از طرف راست وميكائيل از طرف چپ و اسرافيل پيش رو با اوست، پرچم رسول خدا را افراشته و به هيچ قومي هجوم نمىبرد مگر اينكه خداوند هلاكشان مىسازد ".
احاديث مرويه از حضرت امام محمد باقر (عليه السلام) 20) الف - " كمال الدين " باسناده عن المخزومى قال، ذكر ابو جعفر الباقر (عليه السلام) سيرة الخلفاء الراشدين فلما بلغ آخرهم قال:
" الثاني عشر الذى يصلى عيسى بن مريم (عليه السلام) خلفه عليك بسنته والقرآن الكريم ".
ترجمه:
مخزومى روايت مىكند كه حضرت امام محمد باقر (عليه السلام) سيره ائمه معصومين (عليهم السلام) را بيان فرمود و چون به انتها رسيد فرمود:
" دوازدهمى آن كسى است كه عيسى (عليه السلام) پشت سر او نماز مىگزارد، بر تو باد سنت او و قرآن كريم ".
21) ب - " غيبت النعمانى " باسناده عن ابى حمزة الثمالى قال كنت عند ابى جعفر محمد بن على الباقر (عليه السلام) ذات يوم فلما تفرق من كان عنده قال لى:
" يا ابا حمزة، من المحتوم الذى حتمه الله قيام قائمنا فمن شك فيما اقول لقى الله وهو به كافر " ثم قال:
" بابى وامى المسمى به اسمى والمكنى بكنيتي، السابع من بعدى من يملاء الارض عدلا وقسطا كما ملئت ظلما و جورا. يا ابا حمزه من ادركه فيسلم له ما سلم لمحمد وعلى فقد وجبت له الجنة و من لم يسلم فقد حرم الله عليه الجنة وماواه النار وبئس مثوى الظالمين ".
ترجمه:
ابو حمزة ثمالى گويد: روزى در محضر امام محمد باقر (عليه السلام) بودم همين كه جماعت رفتند فرمود:
" اى ابا حمزه، از حتميات الهى قيام قائم ما اهل بيت است هر كس در آنچه مىگويم شك كند پروردگار را ملاقات كند در حالى كه به او كافر است "
سپس فرمود:
" پدر و مادرم فداى كسى باد كه اسم او اسم من و كنيه اش كنيه من است، امام هفتم بعد از من است كه زمين را از عدل و قسط پر مىسازد همچنان كه از ظلم و جور پر شده باشد. هر كس او را ملاقات و خودش را به او تسليم نمايد همچنان كه به محمد وعلى (عليهما الصلاة والسلام) تسليم كرده بود بهشت بر او واجب مىشود و اگر تسليم ننمايد خداوند بهشت را بر او حرام و مكان او جهنم است و چه بد است جايگاه ظالمين ".
احاديث مرويه از حضرت امام صادق (عليه السلام) 22) الف - " امالى صدوق " باسناده عن ابن ابى عمير عمن سمع ابا عبد الله (عليه السلام) يقول:
" لكل اناس دولة يرقبونها * ودولتنا في آخر الدهر تظهر ".
ترجمه:
اين شعر از حضرت امام صادق (عليه السلام) روايت شده كه مىفرمايد:
" براى هر دسته سلطنتى است كه انتظارش را مىكشند و سلطنت ما در پايان روزگار ظاهر مىشود ".
23) ب - " كمال الدين " باسناده عن صفوان بن مهران عن الصادق جعفر بن محمد (عليه السلام) انه قال:
" من اقر بجميع الائمه وجحد المهدى كان كمن اقر بجميع الانبياء و جحد محمدا (صلى الله عليه وآله) نبوته " فقيل له: يابن رسول الله (صلى الله عليه وآله و سلم) ممن المهدى من ولدك قال:
" الخامس من ولد السابع يغيب عنكم شخصه ولا يحل لكم تسميته ".
ترجمه:
صفوان از حضرت امام صادق (عليه السلام) روايت مىكند كه فرمود:
" هر كس به تمامى ائمه اقرار بنمايد ولى مهدى را انكار كند همچون كسى است كه به تمامى انبياء اقرار نموده است ولى نبوت حضرت محمد (صلى الله عليه وآله) را انكار كرده باشد " عرض شد كه يابن رسول الله (صلى الله عليه وآله) مهدى كدامين اولاد شماست؟ فرمود:
" پنجمين (امام) بعد از هفتمين (امام)، غايب مىشود از شما شخص او و حلال نمىشود به شما كه او را با نام (م ح م د) صدا كنيد (ياد نمائيد) ".
24) ج - " كمال الدين " باسناده عن التميمي عن ابى عبد الله (عليه السلام) قال:
" إذا توالت ثلاثة اسماء محمد وعلى والحسن كان رابعهم قائمهم ".
ترجمه:
تميمى از حضرت صادق (عليه السلام) روايت مىكند كه آن حضرت فرمود:
" زمانيكه سه نفر از ائمه بدنبال هم بنامهاى محمد وعلى وحسن بر شما آمدند پس چهارمين ايشان قائم آل محمد است ".
25) د - " كمال الدين " باسناده عن المفضل قال: قال الصادق (عليه السلام):
" ان الله تعالى خلق اربعة عشر نورا قبل خلق الخلق باربعة عشر الف عام فهى ارواحنا " فقيل له: يابن رسول الله (صلى الله عليه وآله) و من الاربعة عشر؟ فقال:
" محمد وعلى وفاطمة والحسن والحسين والائمة من ولد الحسين، آخرهم القائم الذى يقوم بعد غيبة، فيقتل الدجال ويطهر الارض من كل جور وظلم ".
ترجمه:
مفضل گويد كه حضرت صادق (عليه السلام) فرمود:
" خداوند چهارده نور را قبل از همه مخلوقات چهارده هزار سال قبل خلق
كرده " پرسيدند: آنها كيستند؟ فرمود:
" نور محمد، على، فاطمه، حسن، حسين و ائمه از ذريه حسين (عليهم السلام)، آخرين آنها قائم آل محمد (عليه السلام) مىباشد كه بعد از غيبتى طولانى قيام كرده، دجال را مىكشد و روى زمين را از هر جور و ظلمي پاك مىسازد ".
26) د - " كمال الدين " باسناده عن ابى بصير قال سمعت ابا عبد الله (عليه السلام) يقول:
" ان سنن الانبياء ما وقع عليهم من الغيبات جارية في القائم منا اهل البيت حذ والنعل بالنعل والقذة بالقذة " قال أبو بصير: فقلت له يابن رسول الله (صلى الله عليه وآله) و من القائم منكم اهل البيت؟ فقال:
" يا ابا بصير هو الخامس من ولد ابني موسى ذلك ابن سيدة الاماء يغيب غيبة يرتاب فيها المبطلون ثم يظهره الله تعالى فيفتح على يديه مشارق الارض ومغاربها وينزل روح الله عيسى بن مريم فيصلى خلفه و تشرق الارض بنور ربها ولا تبقى في الارض بقعة عبد فيها غير الله عزوجل الا عبد الله فيها ويكون الدين كله الله ولو كره المشركون ".
ترجمه:
ابو بصير گويد كه شنيدم حضرت امام صادق (عليه السلام) فرمود:
" طريقه انبياء سلف از لحاظ غيبتى كه داشته اند در مورد قائم ما اهل بيت نيز قدم به قدم و مو به مو جارى مىشود " عرض كردم: قائم شما اهل بيت كيست؟ فرمود:
" او پنجمين از اولاد فرزندم موسى مىباشد كه پسر خوبترين كنيزان هست چنان غيبت مىكند كه اهل باطل درباره اش به شك مىافتند سپس خداوند او را ظاهر ساخته و به دست او مشارق ومغارب زمين را فتح مىكند و عيسى نازل
گشته پشت سر او نماز مىگزارد و زمين با نور خدا روشن مىگردد و نمىماند جايى كه در آن غير خدا عبادت شده مگر اينكه معبد حق تعالى مىشود و دين تنها مخصوص خداوند مىگردد اگر چه مشركين را بد آيد ".
27) ه - " غيبت الطوسى " باسناده عن الرازي قال سمعت ابا عبد الله (عليه السلام) يقول:
" ينتج الله في هذه الامة رجلا منى وانا منه، يسوق الله به بركات السموات والارض. فتنزل السماء قطرها ويخرج الارض بذرها وتأمن وحوشها و سباعها ويملاء الارض قسطا وعدلا كما ملئت ظلما و جورا ويقتل حتى يقول الجاهل: لو كان هذا من ذرية محمد لرحم ".
ترجمه:
رازى گويد كه شنيدم حضرت امام صادق (عليه السلام) فرمود:
" خداوند مردى را در اين امت بارور مىسازد كه او از من و من از اويم، خداوند بواسطه او بركات آسمانها و زمين را نازل مىسازد. پس آسمان بارانش را فرو مىفرستد و زمين دانه هايش را مىروياند و حيوانات و درندگان در امان زيست مىكنند و روى زمين را با عدل و قسط پر مىكند همچنان كه از ظلم و جور پر شده باشد وآنقدر از ظالمين را مىكشد كه فرد جاهل مىگويد: اگر اين شخص از نسل پيغمبر بود رحم مىكرد و اينقدر نمىكشت ".
28) و - " كمال الدين " باسناده عن المفضل قال دخلت على سيدى جعفر بن محمد فقلت يا سيدى، لو عهدت الينا في الخلف من بعدك، فقالى:
" يا مفضل، الامام من بعدى ابني موسى والخلف المأمول م ح م د ابن الحسن بن على بن محمد بن على بن موسى ".
ترجمه:
مفضل گويد كه به حضور امام صادق (عليه السلام) رسيده و عرض كردم:
اى آقاى من، كاش خلف پس از خودتان را به من معرفى نمايد، حضرت فرمود:
" اى مفضل، امام بعد از من پسرم موسى و خلف مأمول م ح م د و پسر حسن پسر على پسر محمد پسر على پسر موسى مىباشد ".
احاديث مرويه از امام موسى كاظم (عليه السلام) 29) الف - " كمال الدين " باسناده عن محمد بن زياد الازدي قال: سئلت سيدى موسى بن جعفر (عليه السلام) عن قول الله " واسبغ عليكم نعمه ظاهرة و باطنة " فقال:
" النعمة الظاهرة الامام الظاهر والباطنة الامام الغائب " فقلت له: ويكون في الائمه من يغيب؟ قال:
" نعم، يغيب عن ابصار الناس شخصه ولا يغيب عن قلوب المؤمنين ذكره وهو الثاني عشر منا يسهل له كل عسير ويدلل له كل صعب ويظهر له كنوز الارض ويقرب له كل بعيد ويبيد به كل جبار عنيد ويهلك على يده كل شيطان مريد. ذاك ابن سيدة الاماء الذى يخفى على الناس ولادته ولا يحل له تسميته حتى يظهره الله عز وجل فيملاء به الارض قسطا وعدلا كما ملئت جورا وظلما ".
ترجمه:
ازدى گويد: از حضرت موسى بن جعفر (عليه السلام) درباره آيه " واسبغ عليكم نعمه ظاهرة وباطنة " پرسيدم فرمود:
" نعمت ظاهر امام ظاهر و نعمت باطن امام غائب است " عرض كردم: آيا از ائمه كسى خواهد بود كه غيبت كند؟ فرمود:
" بله، از انظار مردم غائب مىشود ولى ذكر او از قلوب مؤمنين غائب نمىشود و او دوازدهمين از ماست كه خداوند هر سختيى را بر او آسان و هر مشكلى را بر او رام و خزائن زمين را بر او ظاهر و هر دوريى را برايش نزديك مىسازد و به دست او هر ظالم عنودى را نابود و هر شيطان رانده شده اى را هلاك مىگرداند. او پسر خانم كنيزان مىباشد كه ولادتش بر
مردم مخفى مانده و بر زبان راندن اسم مخصوص او تا زمانيكه خداوند او را ظاهر سازد حلال نمىباشد تا اينكه روى زمين را با عدل و قسط پر مىسازد همچنان كه از ظلم و جور پر شده باشد ".
30) ب - " كفاية الاثر " للخراز باسناده عن يونس بن عبد الرحمن قال دخلت على موسى بن جعفر عليه السلام) فقلت له يابن رسول الله (صلى الله عليه وآله و سلم) انت القائم بالحق؟ فقال:
" انا القائم بالحق و لكن القائم الذى يطهر الارض من اعداء الله ويملاءها عدلا كما ملئت جورا هو الخامس من ولدى له غيبة يطول امدها خوفا على نفسه حتى يرتد فيها اقوام ويثبت فيها آخرون " ثم قال (عليه السلام):
" طوبى لشيعتنا المتمسكين بحبلنا في غيبة قائمنا الثابتين على موالاتنا والبراءة عن اعدائنا اولئك منا ونحن منهم قد رضوا بنا ائمة ورضينا بهم شيعة وطوبى لهم، هم والله معنا في درجتنا يوم القيمة ".
ترجمه:
يونس بن عبد الرحمان روايت مىكند كه به محضر امام موسى بن جعفر (عليه السلام) وارد شده عرض كردم: آيا قائم بر حق شما هستيد؟ فرمود:
" من قائم بر حق هستم ولى قائمى كه روى زمين را از دشمنان خدا پاك ساخته و با عدل پر مىكند همچنان كه از ظلم پر شده باشد، او پسر پنجم من است و او را از ترس جان غيبتى طولانى است تا اينكه عده اى مرتد شوند و عده اى ديگر ثابت قدم بمانند ".
سپس فرمود:
" خوشا بر حال شيعيان ما كه تمسك به طريقه ما در غيبت قائم مىكنند آنها در محبت به ما و برائت از دشمنان ما ثابت قدمند ايشان از ما و ما از ايشانيم آنها به امامت ما راضى و ما به شيعه بودن آنها خشنوديم و خوشا به حال ايشان كه در روز قيامت با ما در درجات بهشت خواهند بود ".
احاديث مرويه از حضرت امام رضا (عليه السلام) 31) الف - " عيون اخبار الرضا " باسناده عن الهروي قال سمعت دعبل بن على الخزاعى يقول: انشدت مولاى على بن موسى الرضا قصيدتي فلما انتهيت إلى قولى:
خروج امام لا محالة خارج * يقوم على اسم الله والبركات يميز فينا، كل حق و باطل * ويجزى على النعماء والنقمات بكى الرضا (عليه السلام) بكاء شديدا ثم رفع رأسه إلى فقال لى:
" يا خزاعي، نطق روح القدس على لسانك بهذين البيتين فهل تدرى من هذا الامام ومتى يقوم؟ " فقلت: لا يا مولاى، انى سمعت به خروج امام منكم يطهر الارض من الفساد و يملاء ها عدلا كما ملئت جورا. فقال:
" يا دعبل، الامام بعدى محمد ابني و بعد محمد ابنه على و بعد على ابنه الحسن و بعد الحسن ابنه الحجة القائم المنتظر في غيبته المطاع في ظهوره، لو لم يبق من الدنيا الا يوم واحد لطول الله ذلك اليوم حتى يخرج فيملاء ها عدلا كما ملئت جورا و اما متى فاخبار عن الوقت، ولقد حدثنى ابى عن ابيه عن ابائه عن على (عليه السلام): ان النبي (صلى الله عليه وآله و سلم) قيل له يا رسول الله متى يخرج القائم من ذريتك؟ فقال:
مثله مثل الساعة لايجليه لوقتها الا هو ثقلت في السموات والارض لا ياتيكم الا بغتة ".
ترجمه:
هروى گويد از دعبل شنيدم كه مىگفت: قصيده ام را در محضر امام رضا (عليه السلام) خواندم تا به اين دو بيت رسيدم كه:
[امامى خروج مىكند كه خروجش حتمى است به اسم خدا و بركات قيام مىكند
بين ما، ميان حق باطل تميز ميدهد و بر نعمتها و بديها جزا ميدهد] پس حضرت رضا (عليه السلام) بشدت گريستند سپس سرشان را بلند كرده و فرمودند:
" اى خزاعي، روح القدس اين دو بيت را بر زبان تو جارى ساخت آيا مىدانى آن امام كيست و كى ظاهر مىشود؟ " عرض كردم: نه، مگر اينكه شنيده ام امامى از شما خارج مىشود و روى زمين را پاك ساخته و با عدالت پر مىكند همچنان كه از ظلم پر شده باشد. پس فرمود:
" اى دعبل، بعد از من پسرم محمد و بعد از پسرش على و بعد از على پسرش حسن و بعد از حسن پسر او حجت قائم كه در غيبت او انتظارش را مىكشند و هنگام ظهورش بايد اطاعت شود، اگر از عمر دنيا نماند مگر يك روز خداوند آن روز را آنقدر طولانى گرداند تا او خارج شده و زمين را با عدالت پر سازد همچنان كه از ظلم پر شده باشد و اما اينكه كى ظهور مىكند، پدرم از پدرش از اجدادش از على (عليه السلام) روايت مىكند كه آن حضرت فرمود: به رسول خدا (صلى الله عليه وآله و سلم) گفته شد كه كى قائم شما ظاهر مىشود؟ فرمودند: مثل او مانند زمان قيامت است كه بر كسى آشكار نيست مگر خداوند و خبر مشكلى است بر آسمانها و زمين و نمىآيد مگر بطور ناگهانى ".
32) ب - " كمال الدين " باسناده عن ايوب بن نوح قال قلت للرضا (عليه السلام)، انا لنرجوان تكون صاحب هذا الامر وان يسديه الله عز وجل اليك من غير سيف فقد بويع لك وضربت الدراهم باسمك. فقال:
" ما منا احد اختلف إليه الكتب وسئل عن المسائل واشارت إليه الاصابع وحملت إليه الاموال الا اقتيل او مات على فراشه حتى يبعث الله لهذا الامر رجلا خفى المولد والمنشاء غير خفى في نسبه ".
ترجمه:
ايوب بن نوح گويد كه به حضرت رضا (عليه السلام) عرض كردم: اميدوارم صاحب اين امر تو باشى وخداوند آن را بدون شمشير به تو بدهد زيرا كه با تو بيعت شده و سكه به نامت زده شده است. فرمود:
" نيست از ما كسى كه به او نامه مردم آمده و مسائل متفرقه از او سؤال شده و با انگشت به او اشاره شده (مشهور شده) و اموال به او ارسال شده است مگر اينكه او را بكشند و يا خودش فوت كند تا خداوند بر اين امر مردى را مبعوث گرداند كه ولادت و زندگى او مخفى ولى نسبش آشكار باشد ".
احاديث مرويه از حضرت امام محمد تقى (عليه السلام) 33) الف - " كمال الدين " باسناده عن عبد العظيم الحسنى قال دخلت على سيدى محمد بن على وانا اريد ان اسئله عن القائم اهو المهدى او غيره فابتدأني فقال:
" يا ابا القاسم ان القائم منا هو المهدى الذى يجب ان ينتظر في غيبته ويطاع في ظهوره وهو الثالث من ولدى، والذى بعث محمدا بالنبوة وخصنا بالامامة انه لو لم يبق من الدنيا الا يوم واحد لطول الله ذلك اليوم حتى يخرج فيملاء الارض قسطا وعدلا كما ملئت جورا وظلما وان الله تبارك و تعالى يصلح امره في ليلة كما يصلح امر كليمه موسى ليقتبس لاهله نارا فرجع وهو رسول نبى " ثم قال (عليه السلام):
" افضل اعمال شيعتنا انتظار الفرج ".
ترجمه:
حضرت عبد العظيم حسنى گويد كه به محضر امام جواد (عليه السلام) وارد شدم تا از قائم (عليه السلام) بپرسم كه آيا اوست يا نه؟ پيش از سؤال من فرمود:
" قائم ما مهدى (عليه السلام) است كه انتظار او در غيبت و اطاعتش در هنگام ظهور واجب است و او سومين از فرزندان من است، قسم به آن خدائى كه محمد (صلى الله عليه وآله و سلم) را به نبوت مبعوث و ما را به امامت برگزيده است اگر از عمر دنيا نماند مگر يك روز خداوند آن روز را آنقدر طولانى گرداند تا اينكه مهدى خارج شده و زمين را با عدالت پر مىسازد. همچنان كه از ظلم پر شده باشد وخداوند امر او را در يك شب اصلاح مىكند همچنان كه امر موسى را در يك شب اصلاح نمود كه رفته بود براى اهلش آتش بياورد كه به نبوت انتخاب شد " سپس فرمود:
" برترين اعمال شيعيان ما انتظار فرج است ".
34) ب - " كفاية الاثر " باسناده عن الصفر بن ابى دلف قال سمعت ابا جعفر محمد بن على الرضا (عليه السلام) يقول:
" الامام بعدى ابني على امره امرى وقوله قولى وطاعته طاعتي والامام بعده ابنه الحسن امره امر ابيه وقوله قول ابيه وطاعته طاعة ابيه " ثم سكت فقلت له: يابن رسول الله (صلى الله عليه وآله) فمن الامام بعد الحسن (عليه السلام)؟ فبكى بكاء شديدا ثم قال:
" ان من بعد الحسن ابنه القائم بالحق المنتظر " فقلت: يابن رسول الله (صلى الله عليه وآله) لم سمى القائم؟ قال:
" لانه يقوم بعد موت ذكره و ارتداد اكثر القائلين بامامته " فقلت له: و لم سمى المنتظر؟ قال:
" ان له غيبة يكثر ايامها ويطول امدها فينتظر خروجه المخلصون، وينكره المرتابون ويستهزئ به الجاحدون ويكذب فيها الوقاتون ويهلك فيها المستعجلون وينجوا فيها المسلمون ".
ترجمه:
ابو دلف گويد از حضرت جواد (عليه السلام) شنيدم كه فرمود:
" امام بعد از من پسرم على مىباشد كه امر او امر من و سخن او سخن من و اطاعت از او اطاعت از من است و امام بعد از او پسرش حسن مىباشد كه امر او امر پدرش و قول او قول پدرش و اطاعت از او اطاعت از پدرش مىباشد " سپس سكوت نموده سپس عرض كردم: امام بعد از حسن (عليه السلام) كيست؟ پس به شدت گريست سپس فرمود:
" پس از حسن پسر او قائم بر حق است منتظر مىباشد " گفتم بابن رسول الله (صلى الله عليه و آله و سلم) چرا او را قائم گويند؟
فرمود:
" چون ظاهر مىشود در حالى كه اسمش مرده است و اكثر معتقدين به امامت او از اعتقاد به او برگشته باشند " عرض كردم: چرا منتظر مىگويند؟ فرمود:
" براى او غيبتى طولانى است كه تنها مخلصين منتظر خروج او مىشوند، شك كنندگان او را انكار و منكرين او را استهزاء مىكنند و پيشگويان در باره ظهورش دروغ مىگويند و عجله كنندگان هلاك مىشوند و تنها آنهائى كه تسليمند نجات پيدا مىكنند ".
احاديث مرويه از حضرت امام على النقى (عليه السلام) 35) الف - " عيون اخبار الرضا " (عليه السلام) باسناده عن ابى هاشم الجعفري قال سمعت ابا الحسن صاحب العسكري (عليه السلام) يقول:
" الخلف من بعدى ابني الحسن فكيف لكم بالخلف من بعد الخلف " فقلت: و لم جعلني الله فداك؟ فقال:
" لانكم لا ترون شخصه ولا يحل لكم ذكره باسمه " قلت: فكيف تذكره؟ قال:
" قولوا الحجة من آل محمد (صلى الله عليه وآله) ".
ترجمه:
ابو هاشم گويد از امام هادى (عليه السلام) شنيدم كه فرمود " جانشين بعد از من پسرم حسن مىباشد پس چگونه شود حال شما در باره جانشين بعد از جانشين من " عرض كردم: چطور؟ فرمود:
" چرا كه شما شخص او را نمىبينيد و به زبان آوردن نام مخصوص او حلال نمىباشد " عرض كردم: پس چطور بگوئيم؟ فرمود:
" بگوئيد حجت آل محمد (صلى الله عليه و و سلم آله) ".
36) ب - " كمال الدين " باسناده عن على بن عبد الغفار قال لما مات ابو جعفر الثاني كتبت الشيعه إلى ابى الحسن (عليه السلام) يسئلونه عن الامر.
فكتب (عليه السلام) إليهم:
" الامر لى مادمت حيا فإذ انزلت بى مقادير الله تعالى، اتاكم الخلف منى و انى لكم بالخلف من بعد الخلف ".
ترجمه:
على بن عبد الغفار گويد: چون حضرت جواد (عليه السلام) فوت كرد شيعيان به حضرت امام على النقى (عليه السلام) نامه نوشته و از امر امامت سؤال كردند. در جواب ايشان حضرت نوشتند كه:
" هر قدر من زنده ام امر امامت با من است و بعد از وفات من، جانشينم به سوى شما مىآيد و چگونه خواهد بود حال شما زمانيكه جانشين پسر من بر شما آيد (صاحب الزمان عليه السلام) ".
احاديث مرويه از حضرت امام حسن عسكرى (عليه السلام) 37) الف - " كمال الدين " باسناده عن موسى بن جعفر البغدادي قال سمعت ابا محمد الحسن بن على (عليه السلام) يقول:
" كانى بكم وقد اختلفتم بعدى في الخلف منى، اما ان المقربا بالائمة بعد رسول الله (صلى الله عليه وآله) المنكر لولدي كمن اقر بجميع الانبياء الله ورسله ثم انكر نبوة محمد رسول الله (صلى الله عليه وآله و سلم) والمنكر رسول الله كمن انكر جميع الانبياء لان طاعة اخرنا كطاعة اولنا والمنكر الاخرنا كالمنكر لاولنا اما ان لولدي غيبة يرتاب فيها الناس الا من عصمه الله عز وجل ".
ترجمه:
موسى بن جعفر بغدادي روايت مىكند كه از حضرت امام حسن عسكرى (عليه السلام) شنيدم كه فرمود:
" گويا شما را مىبينم كه بعد از من در جانشينم اختلاف مىكنيد، آگاه باشيد كسى كه مقر به تمام ائمه بعد از پيغمبر باشد ولى پسرم را انكار كند مانند كسى است كه بجميع انبياء اقرار نموده ولى نبوت حضرت محمد (صلى الله عليه و و سلم آله) را انكار مىكند و حال آنكه منكر پيغمبر منكر جميع انبياء نيز هست زيرا اطاعت آخرين ما همچون اطاعت اولين ماست و هر كه منكر بر آخرين ما باشد مانند كسى است كه اولى را انكار كرده باشد و به تحقيق براى فرزندم غيبتى خواهد بود كه مردم به شك مىافتند مگر آنانى كه خداوند نگهشان داشته باشد ".
38) ب - " كفاية الاثر " و " كمال الدين " باسنادهما قال سمعت محمد بن عثمان العمرى يقول سمعت ابى يقول سئل أبو محمد الحسن بن على (عليه السلام) وانا عنده عن الخبر الذى روى عن آبائه ان الارض لا تخلوا من حجة الله على خلقه إلى يوم القيمة وان من مات و لم يعرف امام زمانه مات ميتة جاهلية فقال (عليه السلام):
" ان هذا حق كما ان النهار حق " فقيل له: يابن رسول الله فمن الحجة والامام بعدك؟ فقال:
" ابني محمد وهو الامام والحجة بعدى من مات و لم يعرف مات ميتة
جاهلية اما ان له غيبة يحار فيها الجاهلون ويهلك فيها المبطلون و يكذب فيها الوقاتون ثم يخرج فكانى انظر إلى الاعلام البيض تخفق فوق رأسه بنجف الكوفة ".
ترجمه:
محمد بن عثمان العمرى روايت مىكند از پدرم شنيدم كه مىگفت از حضرت امام حسن عسكرى (عليه السلام) پرسيدند در حالى كه من آنجا بودم از حديثى كه از پدرانش روايت شده است مبنى بر اينكه " روى زمين تا روز قيامت خالي از حجت خدا بر خلق نمىماند " و از حديث كه " هر كس بميرد و امام زمان خود را نشناخته باشد مردنش مانند مردن در جاهليت است " فرمود:
" اين حق است همچنان كه روز حق است " سپس گفتند: حجت و امام بعد از شما كيست؟ فرمود:
" پسرم محمد و او امام و حجت بعد از من مىباشد هر كه بميرد و او را نشناسد مردنش مانند مردن در جاهليت مىباشد ولى او را غيبتى طولانى است كه نادانان در آن حيران مانده و اهل باطل هلاك مىشوند و پيشگويان درباره آن دروغ گويند سپس ظاهر مىشود و گويا به چشمم مىبينم كه پرچمهاى سفيد در نجف كوفه بر بالاى سر او به حركت در مىآيند ".
39) ج - " كمال الدين " باسناده عن احمد بن اسحق قال سمعت ابا محمد الحسن بن على العسكري (عليه السلام) يقول:
" الحمد لله الذى لم يخرجني من الدنيا حتى ارانى الخلف من بعدى اشبه الناس برسول الله (صلى الله عليه وآله و سلم) خلقا وخلقا يحفظها الله تبارك و تعالى في غيبته ثم يظهره فيملاء الارض عدلا كما ملئت جورا وظلما ".
ترجمه:
احمد بن اسحق گويد از حضرت امام حسن عسكري (عليه السلام) شنيدم
كه فرمود:
" شكر خداى را كه مرا از دنيا نبرد تا اينكه جانشين بعد از خودم را به من نشان داد كه شبيه ترين مردم به رسول الله (صلى الله عليه وآله) از لحاظ خلقت ظاهرى و اوصاف و اخلاق مىباشد و خداوند او را در ايام غيبت محفوظ مىدارد سپس او را ظاهر مىگرداند پس زمين را با عدل و قسط پر مىسازد همچنان كه از ظلم و جور پر شده باشد ".
40) د - " كفاية الاثر " باسناده انه لما حملت جارية ابى محمد (عليه السلام) قال:
" ستحملين ذكرا واسمه م ح م د وهو القائم من بعد ى ".
ترجمه:
روايت شده زمانيكه كنيزك حضرت امام حسن عسكري (عليه السلام) [مادر بزرگوار امام زمان، حضرت نرجس خاتون] حامله شد امام به او فرمود:
" حامله مىشوى به پسرى كه اسمش م ح م د و او قائم به امامت بعد از من مىباشد ".
به اتمام رسيد به فضل و عنايت الهى در روز دوشنبه 20 ربيع المولود 1412 قمرى بيد احقر العباد الحاج ميرزا محسن بن عباس على كوچه باغى، ختم الله له بالحسنى.
پاورقيها 1 - سوره نساء، آيه 59 2 - سوره صف، آيه 9 3 - سوره اعراف، آيه 128.
4 - سوره نساء، آيه 159 5 - سوره انبياء، آيه 105 6 - سوره حج، آيه 41 7 - سوره صف، آيه 8 9 - سوره تكوير، آيات 15 و 16 10 - سوره نور، آيه 55 11 - در توضيح اين حديث بايد متذكر شويم كه اين اختلاف ظاهرى بين فرمايش حضرت رسول اكرم (صلى الله عليه و آله و سلم) و أمير المؤمنين (عليه السلام) [فرمايش حضرت رسول (صلى الله عليه وآله) را در حديث شماره 2 در نظر آوريد] از اينجا ناشى مىشود كه هر يك از اين دو بزرگوار به ابعادى از خلقيات امام دوازدهم نظر فرموده اند، از آن جائى كه امام مهدى (عليه السلام) تالى تلو پيغمبر اكرم (صلى الله عليه وآله) است، در رفتار با مستضعفين، كمك به محرومان، گسترش عدالت، هم خلق آن بزرگوار است اما از آنجائى كه حضرت مهدى (عليه السلام) بسط يد كامل داشته و به دست او تمام كاخهاى ستم فرو خواهد ريخت و كليه طاغيان و گردنكشان تسليم او خواهند شد و با اين كه نبى معظم اسلام (صلى الله عليه وآله و سلم) منافقين را عفو مىنمودند و لو اسلام آنها ظاهرى بود، اما شمشير عدالت حضرت قائم (عليه السلام) گردن منافقين را خواهد زد از اين رو شيوه كار حضرت مهدى (عليه السلام) با شيوه كار پيغمبر اكرم (صلى الله عليه وآله و سلم) متفاوت خواهد بود.
12 - توضيح اينكه چون نجف اشرف بعد از كوفه به شهر تبديل شده آن را به كوفه منسوب مىكنند
منابع مقاله:
1 - " اصول كافى " ثقة الاسلام كلينى 2 - " تفسير قمى " على بن ابراهيم 3 - " تفسير محمد بن العباس الماهيار ".
4 - " دلائل الامامة " 5 - ديوان المنسوب به امير المؤمنين على (عليه السلام) " 6 - " طرايف " سيد ابن طاووس 7 - " الغيبة " شيخ طوسى 8 - " الغيبة " نعماني 9 - " عيون الاخبار الرضا " شيخ صدوق 10 - " كفاية الاثر " خراز 11 - " كمال الدين و تمام النعمة " شيخ صدوق 12 - " مجالس " شيخ صدوق 13 - " مقتضب " ابن عياش 14 - " نهج البلاغه "
گامى كوچك در معرفى يك اثر نفيس درباره امام قائم عجل الله تعالى فرجه الشريف
پيشگفتار بسم إله الرحمن الرحيم الحمد لله رب العالمين والصلوة والسلام على رسول الله وآله الطاهرين سيما بقية الله في الارضين يكى از كارهاى ارزشمند و بى نظيرى كه درباره حضرت مهدى (صلوات الله عليه) شده است و بى سابقه ترين كار در اين مورد است كه به سبك جديد و با استفاده از شيوه هاى دقيق تدوين، تا ليف شده است، تا ليف " معجم احاديث الامام المهدى (عليه السلام) " مىباشد.
براى آشنائى مختصر با اين معجم گرانقدر، به خدمت صاحب فكر اين مجموعه يعنى دانشمند ارجمند و عالم محقق حضرت حجت الاسلام والمسلمين حاج شيخ على كورانى (دام ظله العالي) از علماء شهير لبنان رسيديم و مصاحبه اى كوتاه با حضرت ايشان ترتيب داديم.
معظم له از علماء بزرگوار لبنان مىباشند و تحصيلاتشان را در حوزه علميه نجف اشرف، پيش اساتيد بزرگ از جمله شهيد سيد محمد باقر صدر
(رضوان الله تعالى عليه) گذرانده است، مدتى نماينده مراجع عظام در كويت و كشورهاى خليج بودند، سپس به ايران آمده اند.
ايشان از محبين امام راحل حضرت آيت الله العظمى امام خمينى (قدس سره الشريف) و از حاميان انقلاب اسلامي ايران هستند و تأليفات متعددى دارند از جمله " عصر الظهور " و " الممهدون للمهدى (عليه السلام) " وطريقة حزب الله "، " فلسفة الصلاة " و كتابهائى در مورد صوم و حج و غيره كه بعضى از آنها به زبان فارسى هم ترجمه شده است.
معظم له اينك در حوزه علميه قم به كارهاى تحقيقاتى خويش ادامه مىدهند. از جمله به تحقيق و تدوين معجم فقهى در علم فقه بوسيله كامپيوتر، زير نظر حضرت آيت الله گلپايگانى (متع الله المسلمين به طول بقائه الشريف) مشغول هستند كه در نوع خود كارى بس بزرگ و ارزشمند مىباشد.
موفقيت معظم له و همه خدمتگزاران اسلام و انقلاب اسلامي را از خداوند متعال خواهانيم، هم اينك براى آشنائى با كتاب " معجم احاديث الامام المهدى (عليه السلام) " ترجمه مصاحبه با ايشان را مطالعه مىكنيم. (1)
سؤال 1 - لطفا نحوه شكل گيرى كتاب ارزشمند " معجم احاديث الامام المهدى (عليه السلام) " را بيان فرمائيد و از چه زمانى به فكر تدوين اين اثر با ارزش بوديد؟
جواب: بسم الله الرحمن الرحيم. قبل از هر چيز لازم مىدانيم در مقابل اين فعاليت و اهتمامى كه براى بزرگداشت ميلاد مولى حضرت بقية الله الاعظم (ارواحنا له الفداء) داريد به شما تبريك بگويم، اين عمل با ارزش و زيبنده بر شما گوارا باد، و هم چنين از اهميتى كه به كتاب " معجم احاديث الامام المهدى " (عجل الله تعالى فرجه الشريف داده ايد تشكر مىكنم.
از مدتها پيش در اين فكر بودم كه كتابي جامع در مورد حضرت مهدى (صلوات الله عليه) تا ليف نمايم كه بعنوان مرجع ومنبع تحقيق در اين موضوع باشد تا اينكه شيوه اى كه دانشگاههاى غربى در برخورد با سند علمي بدست آورده اند را يافتم و آن بدين شكل است كه سند (سند اصلى) را با تمامى مسائل مربوط به آن در يك جا قرار دهيم و سپس هر مطلبى را بخواهيم به آن ارجاع دهيم. بعد از بررسى اين شيوه به اين نتيجه رسيدم كه بكارگيرى اين سبك علمي (در جمع آورى روايات)، مشكل تجزيه و تقطيع روايات كه بحثهاى علمي ما در حديث وفقه و غير آن، دچار آن هستند نيز حل مىشود.
بر اين مبنا 7 سال پيش طرح " معجم احاديث الامام المهدى " (ارواحنا فداه) را تهيه كرده و آن را به مؤسسه معارف اسلامي پيشنهاد كردم و آنها هزينه آن را به عهده گرفتند. جزا هم الله خيرا.
كارمان را با استخراج فيشهاى احاديث، از بيش از 400 مرجع كه مجلدات آن به هزار جلد مىرسد آغاز كرديم.
در مرحله دوم به توحيد احاديث (يكى كردن احاديث) پرداختيم و آنها را بر حسب ترتيب معصومين (پيامبر اكرم و ائمه اطهار صلوات الله عليهم اجمعين) و ترتيب موضوعات و همچنين ترتيب مصادر هر حديث، تنظيم نموديم.
مرحله سوم، دقت در تدوين احاديث و تطبيق آنها با كتب مرجع بود و در اين مرحله از شيوه دقيق و مختصر تدوين استفاده كرديم، و اگر نه حجم كتاب خيلى بيشتر از حجم فعلى مىشد.
مرحله چهارم، مرحله تهيه فهرستهاى علمي براى معجم بود كه مشكل ترين و سودمندترين آن، فهرست موضوعى است كه به عنايت خداى تعالى، آن را آماده كرديم و اين فهرست، يافتن هر موضوعى را درباره امام مهدى (صلوات الله عليه) براى محقق بسى آسان مىنمايد.
سؤال 2 - آيا اين كار، يك كار گروهى بود؟ چه كسانى در اين امر مهم شما را يارى كرده اند؟ و در چه مدت صورت گرفته است؟
جواب: چنان كه گفتم طرح معجم و همچنين ترتيب و تنظيم و شيوه تدوين كتاب از اولين حرف تا آخرين حرف از اين حقير بوده است.
اين كار 4 سال طول كشيده است و در مراحل مختلف آن عده اى از طلاب علوم دينى و چند نفر از محققين همكارى نموده اند، كه در استخراج فيش ها بيش از 40 نفر و در مراحل بعد ى چند نفر از محققين كار مىكردند و هزينه تمام كارها را مؤسسه معارف اسلامي پرداخت مىكرد جزا هم الله خيرا.
سؤال 3 - آيا اين كتاب، جامع تمامى احاديث درباره حضرت مهدى (عليه الصلاة والسلام) است و آيا كتابي در اين موضوع از طريق عامه و خاصه باقى مانده است كه به آن مراجعه نشده باشد؟
جواب: البته نمىشود ادعا كرد كه اين معجم در برگيرنده همه احاديث در باره حضرت مهدى (عليه السلام) است بطوريكه هيچ حديثى از قلم نيفتاده باشد، و من بعد از چاپ آن احاديثي پيدا كرده ام كه از ما فوت شده است، و لكن مىتوانم بگويم جامع ترين كتابي است كه تا به حال در اين موضوع نوشته شده است، و فراموش نكنيد كه اين عمل يك كاردستى يعنى بدون استفاده كردن از
كامپيوتر مىباشد و انشاء الله تدقيق آن در آينده بوسيله كامپيوتر صورت مىگيرد، و در آن زمان مىتوان ادعا كرد كه اين معجم، جامع همه احاديث موجود در همه مصادر ى كه توسط كامپيوتر تدقيق شده است، مىباشد.
در مقدمه كتاب معجم ذكر كرده ام كه هر كارى در رابطه با احاديث شريفه، بدون كمك گيرى از كامپيوتر در هر صورت نقصانى خواهد داشت و خدا را شكر مىگوئيم كه ما اينك مشغول به تدوين معجم فقهى بوسيله كامپيوتر هستيم و نتايج دقيق آن در آينده روشن خواهد شد. ان شاء الله.
سؤال 4 - آيا در نقل احاديث به اسناد آنها توجه شده است و آيا روايات ضعيفه و احيانا رواياتى كه مجعول بودن آنها روشن باشد، نيز جمع آورى شده است؟
جواب: كما اينكه در مقدمه كتاب معجم گفته ام در اين كتاب همه احاديث اعم از صحيحه و ضعيفه و مجعوله را آورده ايم و ما معترض بحث درباره سند و نقد آن نشده ايم مگر در بعضى از موارد كه به شكلى روشن با عقائد مذهب اهل بيت عصمت و طهارت (صلوات الله عليهم) تناقض داشته باشد، و لكن اسلوب و شيوه تدوين در معجم به صورتى است كه بحث درباره سند و دلالت هر حديث را براى هر محققى آسان مىكند زيرا كه همه مصادر آن و نوع سندها مشخص شده و همچنين سخنان علماء درباره هر حديثى اگر بوده است آن را نيز آورده ايم.
سؤال 5 - تاكنون چند جلد از اين معجم چاپ شده است و كلا چند جلد خواهد بود؟
جواب: تا به حال 5 جلد آن چاپ شده است و جلد ششم كه شامل فهرست هاى فنى و موضوعى است ان شاء الله چاپ مىگردد.
سؤال 6 - به نظر حضرتعالى، آيا اين كتاب جايگاه خودش را در ميان جوامع علمى و اسلامى پيدا كرده و آيا به خارج از كشور هم راه يافته است؟
جواب: اميدوارم كه اين كتاب، جايگاه خود را در حوزه هاى علميه و مراكز فرهنگى و علمى و دانشگاهها به جهت اهميت موضوعش و شيوه تا ليفش بيابد، و از علماء بزرگ و از دانشمندان حوزه و خارج حوزه شنيده ايم كه اهتمام به اين معجم داشته اند و تقدير از آن نموده اند و بعضى از علماء اهل فلسطين آن را گرفته اند تا چاپ كرده و بين مسلمين انتشار دهند.
سؤال 7 - بعنوان حسن ختام مصاحبه، حضرتعالى در كتاب شريف " عصر الظهور " اثبات كرده ايد كه عصر ظهور حضرت مهدى (عجل الله تعالى فرجه) آغاز شده است و ما در عصر ظهور قرار گرفته ايم لطفا اندكى در اين باره صحبت كنيد و آيا شواهد ديگرى در اين باره وجود دارد و هم چنين حادثه انقلاب اسلامي ايران را، در اين زمينه چگونه ارزيابى مىكنيد؟
جواب: ظاهرا ما در عصر ظهور سيدنا ومولانا بقية الله في ارضه (ارواحنا فداه) وارد شده ايم و در كتاب " عصر الظهور " روايات و اشاراتى كه اين مطلب را ثابت مىكند، آورده ام و معنى اين سخن، بطور قطع و جزم نسبت دادن بر خداى تبارك و تعالى و هم چنين توقيت و تعيين وقت ظهور كه از طرف ائمه (صلوات الله عليهم) نهى شده نيست، بلكه يك استنباطى است كه از مجموع ادله شده است، وزمام امر بدست خداست قبل از آن و بعد از آن، " لله الامر من قبل و من بعد ويومئذ يفرح المؤمنون " (2) و از ضروريات ايمان، تسليم بر اراده خداوند سبحان است.
من مطئمنم كه علامات و نشانه هاى اصلى ظهور كه در روايات شريفه ذكر شده است همه آنها تحقق يافته است و بجز نشانه هاى سال ظهور، چيزى باقى نمانده است، و اين موضوعى است كه سزاوار بحث و دقت بيشتر است، و من هم محققين و تحليل گران را دعوت مىكنم كه بحثها و تحقيقات خودشان را
متمركز كنند در پيرامون نشانه هاى سال ظهور و حوادثى كه در سال ظهور اتفاق مىافتد و روايات بر آن دلالت دارد، و از مهم ترين اين حوادث، آن چيزى است كه در عراق در نزديك كوفه و حيره و غير آن واقع مىشود، و در حجاز براى رسيدن به قدرت و حكومت بين قبائل و عشيره ها درگيرى واقع مىشود، و دو شخصيت موعود (يمانى و خراسانى) كه بر يمن و ايران حكومت مىكنند و به حكومت رسيدن آنها با حوادث خروج سفيانى در سوريه ارتباط دارد، و همچنين حادثه لشكركشى غرب و شرق به منطقه در سال ظهور حضرت (صلوات الله عليه)، همه اينها حوادث جهانى و منطقه اى هستند كه روايات بر وقوع آنها در سال ظهور دلالت دارند و بعضى از اخبار بالصراحة بيان مىكند كه بعضى از اين حوادث، يك قضاء حتمى و غير قابل تغيير پيش خداوند متعال است و همه سخن و اساس مطلب در حوادث سال ظهور است كه در آن فجر نور طلوع كند و همه زمين را پر از نور گرداند.
اما درباره انقلاب اسلامي در ايران به رهبرى مرجع راحل امام خمينى (قدس سره)، شكى نيست كه يكى از اعمال تمهيد و زمينه سازى براى ظهور سيد خراسانى موعود و سپس براى ظهور بقية الله (ارواحنا فداه)، انقلاب اسلامي ايران مىباشد.
روايات شريفه بطور روشن بيان مىكنند كه نقش اساسى در نصرت و يارى امام زمان (ارواحنا فداه) از آن پرچمهاى اهل ايران و اهل يمن و گروه هايى از عراق (عصائب العراق) و نجيب هاى مصر (نجباء مصر) و مؤمنين ممتاز شام (ابدال شام) مىباشد.
خداوند همه ما و شما را از آنها قرار دهد و در فرج و گشايش جهان بدست منجى موعود تعجيل كند و همه ما را از ياران و اعوان و حاميان حكومت آن حضرت قرار دهد.
در خاتمه از اينكه وقت گرانقدر خود را در اختيار ما گذاشتيد و در اين مصاحبه شركت فرموديد نهايت تشكر و سپاس خود را اعلان مىداريم و
اميدواريم كه زحمات شبانه روزى وبيدريغ حضرتعالى در اين راه مقدس، مورد قبول حق تعالى و حضرت وليعصر (ارواحنا فداه) قرار بگيرد.
پاورقى ها 1 - با تشكر صميمانه از حجة الاسلام آقاى سيد محمد رضا تاج الدينى كه مراحل مصاحبه و ترجمه مصاحبه از عربي به فارسى را براى درج در اين مجموعه فراهم نمودند.
2 - سوره الروم، آيه 4
ويژگيهاى حكومت جهانى مهدى (عج) از حضرت آيت الله مكارم شيرازى
شمه اى از زندگانى حضرت آيت الله آقاى ناصر مكارم شيرازى (دامت افاضاته) ولادت - تحصيلات:
حضرت آيت الله آقاى ناصر مكارم شيرازى در تاريخ 22 شعبان المعظم 1347 ه‍. ق مطابق بهمن ماه 1307 ه‍. ش در شيراز ديده به جهان گشودند. پس از طى تحصيلات دبستانى و دبيرستانى، در مدرسه آقا باباخان شيراز به فراگيرى مقدمات علوم اسلامي پرداختند و در مدت كوتاهى (چهار سال) سطوح عاليه را در همانجا به پايان رسانيدند.
عزيمت به حوزه علميه قم:
در اواخر بهمن ماه 1324 شمسى از شيراز به قصد ادامه تحصيل وارد حوزه علميه قم شدند و حدود پنج سال در محضر اساتيد بزرگ حوزه مخصوصا حضرت آيت الله العظمى بروجردى (قدس سره) تلمذ نمودند.
سفر به نجف أشرف:
در ماه صفر 1369 ه‍. ق قم را به قصد ادامه تحصيل در حوزه علميه نجف أشرف ترك گفته و
در آنجا با نظريات و آراء فقهى و اصولى اساتيد بزرگى همچون حضرت آيات عظام مرحوم حاج سيد محسن حكيم (قدس سره) و حاج سيد أبو القاسم خوئى (دام ظله الوارف) و ساير بزرگان آشنا شده و بهره هاى علمي فراوانى بردند.
هنوز بيست و چهار سال از عمر پر بارشان نگذشته بود كه قله رفيع اجتهاد را با شايستگى ويژه اى فتح نموده و از سوى دو نفر از مراجع بزرگ حوزه علميه نجف اشرف به اخذ اجازه اجتهاد مفتخر شدند.
به سال 1370 ه‍. ق به حوزه علميه قم مراجعت و از آن تاريخ به تأليف و ترتيب شاگردان علوم اسلامي مشغول مىباشند و چهار دوره كامل خارج اصول را تدريس و اكنون دوره پنجم آغاز شده است.
مؤسساتى همچون مدرسة الامام امير المؤمنين و مدرسه علميه امام مجتبى و مدرسه علميه امام حسين (عليهم السلام) از آثار ايشان مىباشد.
تأليفات:
تأليفات استاد متجاوز از يكصد جلد مىباشد و تفسير موضوعى " پيام قرآن " كه با يك روش كاملا ابتكارى با همكارى جمعى از فضلا حوزه علميه قم نگارش مىيابد و دائرة المعارف بزرگ و جامعى پيرامون معارف قرآنى است و همچنين جلد اول كتاب " انوار الفقاهه " كه يك كتاب استدلالى فقهى است و " تعليقات " و " رساله توضيح المسائل " كه مسائل آن با عباراتى روان نگارش يافته را مىتوان از جديدترين آثار مهم ايشان برشمرد.
مقالات بى شمار تحقيقى و علمى در روزنامه ها و مجلات مخصوصا مجله مكتب اسلام كه خود استاد از مؤسسين آن بوده اند از ديگر فعاليتهاى قلمى معظم له مىباشد.
ويژگيهاى حكومت جهانى مهدى (عج) در مورد تاريخ حضرت مهدى (عليه السلام)، سه دوران مشخص وجود دارد كه بسيار با هم متفاوتند:
1 - دوران آمادگى و انتظار.
2 - دوران تحقق انقلاب.
3 - دوران حكومت حق و عدالت.
دوران اول و دوم از موضوع بحث ما خارج است. هدف، بيان دوران سوم مىباشد و عليرغم اهميتى كه اين موضوع دارد كمتر روى آن بحث شده است.
به هر حال تصور اينكه جهانى بوجود آيد خالي از تبعيضها و اختلافهاى طبقاتى، وصف بنديهاى مفسده آفرين، خالي از جدائيها و پراكندگيها، خالي از جنگ وخونريزى و تجاوز، و خالي از خنده هاى مستانه استعمارگران و ناله هاى محرومان به زنجير كشيده است، راستى چه دل انگيز و آرام بخش و نشاط آفرين است.
ولى مسلما همان قدر كه ترسيم چنين جهانى در افق خيال آسان است، از نظر عمل فوق العاده مشكل وطاقت فرساست، ولى به هر صورت، بشريت ناگزير است چنين راهى را بپيمايد و به آن، واقعيت عينى دهد كه در غير اين صورت راهى جز تباهى و نابودى ندارد.
خطوط اصلى نظامات چنين جامعه اى در روايات اسلامي با اشاراتى كوتاه و پر معنى ترسيم شده، و با اينكه عباراتى است كه از سيزده يا دوازده قرن پيش به دست ما رسيده، كاملا زنده و تازه است.
و در اينجا به چند قسمت حساس آن اشاره مىكنيم:
1 - پيشرفت فوق العاده علوم در عصر مهدى (عليه السلام) هيچ برنامه انقلابى بدون يك جهش فكرى و فرهنگى، پايا و پويا نخواهد بود و رشد و تكامل لازم را نخواهد يافت لذا بدون شك، نخستين گام در تحقق بخشيدن به چنين هدفى، اقدام به يك انقلاب فرهنگى است كه افكار را از دو سو به حركت درآورد.
از طرفى در زمينه علوم و دانشهائى كه مورد نياز يك جامعه آباد و آزاد و سالم است (اين از نظر مادى و روبنائى) و از سوى ديگر در زمينه آگاهى به اصول يك زندگى صحيح انسانى آميخته با ايمان در جهت معنوى و زير بنائى.
در حديثى از امام صادق (عليه السلام) چنين مىخوانيم:
" العلم سبعة وعشرون حرفا فجميع ما جائت به الرسل حرفان، فلم يعرف الناس حتى اليوم غير الحرفين، فإذا قام قائمنا اخرج الخمسة والعشرين حرفا، فبثها في الناس وضم إليها الحرفين حتى يبثها سبعة و عشرين حرفا ".
(علم ودانش بيست و هفت حرف (بيست و هفت شعبه و شاخه) است، تمام آنچه پيامبران الهى براى مردم آوردند دو حرف بيش نبود و مردم تاكنون جز آن دو حرف را نشناخته اند اما هنگامى كه قائم ما قيام كند
بيست و پنج حرف (بيست و پنج شاخه و شعبه) ديگر ا آشكار مىسازد، و در ميان مردم منتشر مىسازد و دو حرف ديگر را به آن ضميمه مىكند تا بيست و هفت حرف كامل ومنتشر گردد) (1) اين حديث به روشنى، جهش فوق العاده علمي عصر انقلاب مهدى (عليه السلام) را مشخص مىسازد كه تحولى به ميزان بيش از 12 برابر نسبت به تمام علوم و دانشهائى كه در عصر همه پيامبران راستين به بشريت اعطاء شد، پيش مىآيد و درهاى همه رشته ها و همه شاخه هاى علوم مفيد و سازنده به روى انسانها گشوده مىشود و راهى را كه بشر طى هزاران سال پيموده و به ميزان 12 برابر در دوران كوتاهى مىپيمايد، چه جهشى از اين بالاتر و سريعتر؟
حديث ديگر كه از امام باقر (عليه السلام) نقل شده، معنى حديث فوق را تكميل مىكند آنجا كه مىگويد:
" إذا قام قائمنا وضع الله يده على رؤس العباد فجمع بها عقولهم وكملت بها عقولهم وكملت بها احلامهم " (هنگامى كه قائم ما قيام كند خداوند دستش را بر سر بندگان مىگذارد و عقول آنها را با آن كامل و افكارشان را پرورش داده، تكميل مىكند) (2) و به اين گونه در پرتو ارشاد و هدايت مهدى (عليه السلام) و در زير دست عنايت او مغزها در مسير كمال به حركت در مىآيند و انديشه ها شكوفا مىگردند و تمام كوته بينى و تنگ نظريها و افكار پست و كوتاه كه سرچشمه بسيارى از تضادها و تزاحمها و برخوردهاى خشونت آميز اجتماعى است بر طرف مىگردد.
مردمى بلند نظر، با افكاري باز و سينه هائى گشاده و همتى و الا و بينشى وسيع، پرورش مىيابند كه بسيارى از مشكلات اجتماعى را در روح خود حل مىكنند و جانى از صلح و صفا مىسازند.
و امروز نيز هر گونه اصلاح اجتماعى، در هر مقياسى، بستگى به اين دگرگونى فكرى و انقلاب روحي دارد.
راه پيروزى احاديثي كه ائمه هدى (عليه السلام) در زمينه تحولات عصر ظهور مهدى آمده است:
" 1) وقتى آن حضرت قيام كند زمين به نور پروردگار روشن مىشود و بندگان خدا از نور آفتاب بى نياز مىگردند. (3) 2) يا اينكه زمانى كه كارها به صاحب اصلى مقام ولايت (حضرت مهدى عليه السلام) مىرسد خداوند نقاط پائين زمين را بلند و نقاط مرتفع را پائين مىبرد، آن چنان كه تمام دنيا نزد او به منزله كف دستش خواهد بود. (4) 3) يا اينكه خداوند مركبى در اختيار او مىگذارد كه همچون ابرى است توأم با رعد و صاعقه و برق و او بوسيله آن مىتواند آسمانها و عالم بالا را سير كند " (5) نشان ميدهد كه دگرگونى عظيمى در صنايع انسانى همزمان با قيام او رخ ميدهد كه آنچه در دنياى امروز است در مقابل آن كوچك مىباشد.
2 - ترقى برق آساى صنايع در آن عصر احاديث جالب و گويائى كه تحت شماره هاى 1 و 2 و 3 در اين بحث گذشته تحت عنوان " راه پيروزى " آورديم نشان ميدهد كه اين جهش علمي، صنايع و تكنولوژى را نيز در مقياس وسيعى شامل مىگردد.
وسائل اطلاعاتى آنقدر پيشرفته خواهد بود كه دنيا را همچون كف دست آشكار مىسازد و به حكومت مركزى تسلط كامل بر اوضاع جهان مىبخشد تا به موقع و بدون فوت وقت براى حل مشكلات جهانى بكوشد و هر گونه فسادى را (عمدى و غير عمد) در نطفه خفه سازد. (6) مسأله انرژى ونور آنچنان حل مىشود كه حتى نياز به انرژى خورشيدى كه بازگشت همه انرژى ها (جز انرژى اتمى) به آن است، نيست.
و اين شايد در پرتو يك سيستم تكامل يافته انرژى اتمى با تصفيه كامل از تشعشعات زيان بار كنونى كه در حال حاضر بزرگترين مشكل استفاده از اين
انرژى را تشكيل ميدهد خواهد بود. (7) وسايل سريع السيرى كه با وسايل كنونى قابل مقايسه نيست، نه فقط براى دور زدن كره زمين در يك زمان كوتاه، بلكه براى مسافرتهاى دور دست فضائى در اختيار آن حكومت قرار مىگيرد. (8) و اين نيز كمك به اهداف اصلاحى اين حكومت مىكند.
در حديث ديگرى از امام صادق (عليه السلام) چنين آمده است:
" ان قائمنا إذا قام مد الله بشيعتنا في اسماعهم وابصارهم، حتى لا يكون بينهم و بين القائم بريد، يكلمهم فيسمعون وينظرون إليه وهو في مكانه " (هنگامى كه قائم ما قيام كند خداوند آنچنان گوش و چشم شيعيان ما را تقويت مىكند كه ميان آنها و قائم (رهبر و پيشوايشان) نامه رسان نخواهد بود، با آنها سخن مىگويد و سخنش را مىشنود و او را مىبينند در حالى كه او در مكان خويش است (و آنها در نقاط ديگر جهان) (1) يعنى وسائل انتقال صدا و تصوير به طور همگانى و ساده و آسان در اختيار همه پيروان او قرار مىگيرد آنچنان كه چيزى به نام اداره پست در عصر حكومت او شيئى زائد محسوب مىگردد و مسائل جارى اين حكومت، بدون نياز به كاغذ بازى آنچنان كه راه ورسم دنياى امروز است و شايد نيمى از وقت و نيروى انسانى را تلف كرده، گردش همه كارها را كند مىسازد و رسيدن حق را به حق داران به تأخير مىاندازد، حل وفصل مىشود.
همه دستورها و برنامه ها با سيستم " شهود و حضور " ابلاغ واجرا مىگردد و چه عالى است چنين طرحى براى اداره جامعه هاى انسانى و حذف برنامه هاى زائد و دست و پا گير وقت تلف كن.
حديث گوياى ديگرى كه در اين زمينه از امام صادق (عليه السلام) نقل شده اين موضوع را به نحو بارزى تكميل مىكند آنجا كه مىفرمايد:
" ان المؤمن في زمان قائم وهو بالمشرق ليرى اخاه الذى في المغرب و كذا الذي في المغرب يرى اخاه الذى بالمشرق "
(مؤمن در زمان قائم در حالى كه در مشرق است برادر خود را در مغرب مىبيند و همچنين كسى كه در غرب است برادرش را در شرق مىبيند) (10) ارتباط مستقيم نه تنها در سطح حكومت بلكه در سطح عموم عملي مىشود، و پيوندهاى ظاهرى و جسمانى، پيوندهاى معنوى دلها را استحكام مىبخشد، آن گونه كه جهان به راستى به شكل يك خانه و مردمش همچون اهل يك خانواده خواهند بود.
و به اين ترتيب علم ودانش وصنعت در اختيار بهسازى وضع جهان و تحكيم پايه هاى اخوت و برادرى و نه در راه ويرانگرى قرار خواهد گرفت.
پيشرفت عظيم در امر اقتصادى و عدالت اجتماعى زمينى كه در آن زندگى مىكنيم امكانات فراوانى براى زندگى ما و نسلهاى آينده و جمعيتهائى بسيار زيادتر از جمعيت كنونى ما دارد، اما عدم آگاهى كافى به منابع موجود و منابع بالقوه زمين از يك سو و عدم وجود يك نظام صحيح براى تقسيم ثروت زمين از سوى ديگر، سبب احساس كمبود از جنبه هاى مختلف شده است، تا آنجا كه در عصر ما همه روزه گروهى از انسانهاى مفلوك از گرسنگى مىميرند.
نظام حاكم بر اقتصاد جهان امروز كه يك نظام استعمارى است در كنار خود يك نظام جنگى ظالمانه را پرورش ميدهد كه قسمت مهمى از نيروهاى فكرى و انسانى را كه مىبايست به طور مداوم و پويا در جستجوى منابع جديد براى بهسازى زندگى انسانها به تلاش برخيزند، مىبلعد و نابود مىكند.
اما به هنگامى كه اين نظام و نظامى جنبى آن دگرگون شود، نيروها براى استخراج منابع بىشمار زمين به كار مىروند وعلم ودانش پيشرو در اختيار اين برنامه قرار مىگيرد و به سرعت، منابع تازه اى كشف مىگردد و شكوفائى خاصى به اقتصاد بشريت مىبخشد.
لذا در روايات مربوط به حكومت آن مصلح بزرگ اشارات پر معنائى به اين
توسعه اقتصادى ديده مىشود كه از هر گونه توضيح بى نياز است.
از جمله در حديثى چنين مىخوانيم:
" انه يبلغ سلطانه المشرق والمغرب وتظهر له الكنوز ولا يبقى في الارض خراب الا يعمره " (حكومت او شرق و غرب جهان را فرا خواهد گرفت و گنجينه هاى زمين براى او ظاهر مىگردد و در سرتاسر جهان جاى ويرانى باقى نخواهد ماند مگر اينكه آن را آباد خواهد ساخت (11) و به راستى بايد چنين شود زيرا ويرانيهاى زمين نه به خاطر كمبود نيروى انسانى است و نه كمبود مالى، بلكه مولود ويرانگرى انسانها و صرف بيهوده صنايع مالى و انسانى و عدم احساس مسئوليت است وهنگامى كه اينها در پناه يك نظام صحيح اجتماعى بر طرف گردد اين آبادى حتمى است، به خصوص كه از پشتوانه منابع جديد فوق العاده اى نيز برخوردار خواهد بود.
در حديث جالب ديگرى از امام صادق (عليه السلام) مىخوانيم:
" إذا قام القائم، حكم بالعدل وارتفع الجور في ايامه وآمنت به السبل واخرجت الارض بركاتها ورد كل حق إلى اهله و حكم بين الناس به حكم داود و حكم محمد (صلى الله عليه وآله) فحينئذ تظهر الارض كنوزها وتبدى بركاتها ولا يجد الرجل منكم يومئذ موضعا لصدقته ولالبره لشمول الغنى جميع المؤمنين " (هنگامى كه قائم قيام كند حكومت را بر اساس عدالت قرار ميدهد وظلم و جور در دوران او برچيده مىشود
و جاده ها در پرتو وجودش امن و امان مىگردد زمين بركاتش را خارج سازد و هر حقى به صاحبش مىرسد در ميان مردم همانند داود و محمد (صلى الله عليه وآله) داورى كند در اين هنگام زمين گنجهاى خود را آشكار مىسازد و بركات خود را ظاهر مىكند و كسى موردى را براى انفاق و صدقه و كمك مالى نمىيابد زيرا كه همه مؤمنان بى نياز و غنى خواهند شد..) (12) تكيه روى ظاهر شدن بركات زمين و خارج شدن گنجها نشان ميدهد كه هم مسأله زراعت و كشاورزى به اوج ترقى خود مىرسد و هم تمام منابع زير زمينى كشف و مورد استفاده قرار مىگيرد، و درآمد سرانه افراد آنقدر بالا مىرود كه در هيچ جامعه اى فقيرى پيدا نمىشود و همه به سر حد بى نيازى و خود كفائى مىرسند.
و بى شك اجراى اصول عدل و داد، و جذب نيروى انسانى به مسيرهاى سازنده، چنين اثرى را خواهد داشت زيرا همان گونه كه گفتم گرسنگى و فقر و نيازمندى بر اثر كمبودها نيست بلكه نتيجه مستقيم و غير مستقيم مظالم و تبعيضها و بيدادگريها و تلف شدن نيروها و هدر دادن سرمايه هاست.
درباره طرز حكومت او به روش داود وپيامبر اسلام (صلى الله عليه وآله و سلم) در بحث بعد به خواست خدا سخن خواهيم گفت.
در حديث ديگرى كه در منابع اهل تسنن آمده است از أبو سعيد خدرى چنين نقل شده:
قال رسول الله (صلى الله عليه وآله و سلم): " ابشركم بالمهدي يملاء الارض قسطا كما ملئت جورا وظلما يرضى عنه سكان السماء والارض يقسم المال صحاحا فقال رجل ما معنى صحاحا قال بالسويه بين الناس و يملاء قلوب امة محمد (صلى الله عليه وآله) غنى، ويسعهم عدله،
حتى يأمر مناديا ينادى يقول من له بالمال حاجة فليقم فما يقوم من الناس الارجل واحد (ثم يأمر له بالمال فيأخذ ثم يندم ويرده) " پيامبر اكرم (صلى الله عليه وآله) فرمود:
(شما را به ظهور مهدى (عليه السلام) بشارت مىدهم، زمين را پر از عدالت مىكند همان گونه كه از جور و ستم پر شده است، ساكنان آسمانها و ساكنان زمين از او راضى مىشوند و اموال و ثروتها را به طور صحيح تقسيم مىكند) كسى پرسيد: معنى تقسيم صحيح ثروت چيست؟
فرمود:
(به طور مساوى در ميان مردم) سپس فرمود:
(و دلهاى پيروان محمد (صلى الله عليه وآله) را پر از بى نيازى مىكند و عدالتش همه را فرا مىگيرد تا آنجا كه دستور مىدهد كسى با صداى بلند صدا زند هر كس نياز مالى دارد برخيزد هيچكس - جز يك نفر - بر نمىخيزد.) سپس در ذيل حديث مىخوانيم كه امام دستور مىدهد مال قابل ملاحظة اى به او بدهند اما او به زودى باز مىگردد و پشيمان مىشود كه چرا آزمند و حريص بوده است (13) در تفسير اين حديث به چند نكته بايد توجه كرد:
1 - منظور از رضايت ساكنان آسمان از حكومت او يا اشاره به فرشتگان آسمان و ملائكه مقرب پروردگار است و يا اشاره به گسترش حكومت او بر كرات ديگر مسكونى و گشوده شدن راه آسمانها و مسافرتهاى فضائى به نقاط دور دست جهان است.
2 - منظور از تقسيم عادلانه ثروت در شكل تقسيم مساوى - با توجه به اينكه مىدانيم در اسلام كه مهدى (عليه السلام) حافظ و مروج احكام آن است در برابر
كار بيشتر و تلاش و لياقت فزونتر سرمايه بيشترى پرداخته مىشود يا اشاره به اموال بيت المال و اموال عمومى بطور كلى است كه همگان در حكومت اسلامى در مقابل آن برابرند چنان كه از سيره پيامبر (صلى الله عليه وآله) و على (عليه السلام) نقل شده، به عكس چيزى كه درباره دوران بسيارى از خلفا همانند عثمان خوانده ايم كه انواع تبعيضها را روا مىداشتند.
و يا اشاره به اين است كه در شرايط مساوى، امتيازات و پاداشها و اجرتها، مساوى به افراد داده مىشود به عكس آنچه در دنياى كنونى ديده مىشود كه يك كارگر در نقطه اى از جهان ممكن است ساعتى ده دلار مزد بگيرد اما كارگر ديگر با همان شرائط و كيفيت در مقابل كار ده ساعته خود حتى يك دلار هم نگيرد و اين نهايت ظلم است كه افراد در شرايط برابر، كاملا متفاوت باشند.
3 - نكته ديگر اينكه از ذيل حديث به خوبى استفاده مىشود كه در آن روز حتى يك نفر محتاج و نيازمند وجود ندارد، به دليل اينكه آن يك نفر هم كه بر مىخيزد غناى روحى نداشته و گفتار حرص و آز بوده و الا از نظر مادى بى نياز بوده است و مهم اين است كه او تحت رهبرى صحيح خود دلها را مملو از غناى معنوى و روانى مىكند و اين خلق و خوى زشت " حرص " را از سرزمين دلها ريشه كن مىسازد، همان حرصى كه سرچشمه بسيارى از تلاشهاى بيهوده ثروت اندوزان تهى مغز است كه با داشتن هزاران برابر سرمايه مورد نياز زندگى خود و فرزندان خويش، باز هم دست و پا بر جمع ثروت فزونتر مىكنند گوئى به بيمارى استسقا گرفتارند كه هر چه مىنوشند باز هم سيراب نمىشوند.
يكى ديگر از عوامل يا صحيح تر از بهانه هاى جمع ثروت كه عدم اطمينان به وضع آينده است در پرتو عدالت اجتماعى او به كلى از بين مىرود و هيچكس نيازى در خود به ثروت اندوزى نمىبيند زيرا هم امروز و هم آينده او تأمين شده است.
باز در حديث ديگرى از پيامبر اكرم (صلى الله عليه وآله) مىخوانيم:
" حتى تملا الارض جورا فلا يقدر احد يقول: الله، ثم يبعث الله عز وجل
رجلا منى و من عترتي فيملا الارض عدلا كما ملاها من كان قبله جورا و يخرج له الارض افلاذ كبدها ويحثوا المال حثوا ولا يعده عدا " (زمانى فرا مىرسد كه زمين پر از ستم مىشود و كسى نمىتواند (آشكارا) نام خدا را ببرد (و دم از حق و عدالت بزند) سپس خداوند عز وجل مردى را از من و از خاندان من، بر مىانگيزد كه زمين را پر از عدل مىكند آن گونه كه پيش از او، پر از ستم كرده اند و زمين قطعات كبد خود را براى او بيرون مىفرستد و ثروت را بدون شماره و محاسبه در ميان مردم پخش مىكند (هر كس به قدر نيازش از آن بر مىگيرد) (14) " افلاذ " جمع " فلذة " به معنى قطعه و شعبه است و " افلاذ كبد " به اشياء گرانبها اطلاق مىشود و در اينجا اشاره به منابع گران قيمت و پر ارزش درون زمين است.
اين احتمال نيز وجود دارد كه تعبير فوق اشاره به اين باشد كه انسان دسترسى به هسته درونى گداخته زمين كه يك پارچه آتش و حرارت است و ممكن است از آن به عنوان يك منبع مهم انرژى استفاده كرد و نيز ممكن است منابع گرانبهائى از انواع فلزات از آن بتوان استخراج نمود و با توجه به اينكه پوسته جامد زمين پوسته نسبتا نازكى است و درون دل زمين جهانى از مواد گداخته و منابع گوناگون وجود دارد، پيدا كند دسترسى به چنين منبع عظيم و وسيعى مىتواند فكر انسان را از جهات فراوانى راحت سازد.
رشد اخلاقى و تأمين نيازهاى آينده بطور اطمينان بخش و فراوانى منابع درآمد و خلاصه جمع شدن غناى روحى و جسمى سبب مىشود كه حتى نياز به شمارش اموال پيدا نشود و هر نيازمندى نياز خود را از بيت المال حكومتش بدون تشريفات زياد بگيرد.
اينها همه از يك سو از سوى ديگر:
اشاراتى در اخبار ديده مىشود كه نشان مىدهد در عصر حكومت او
شهرهاى بسيار وسيع و آباد، جاده هاى وسيع، مساجد بزرگ اما ساده و بدون زرق و برق و زينت ساخته خواهد شد و نظارت كاملى بر طرز ساختمان خانه ها، به گونه اى كه كمترين مزاحمتى براى مردم ديگر نداشته باشد، مىكند.
1 - در حديثى از امام صادق (عليه السلام) مىخوانيم:
" ويبنى في ظهر الكوفه مسجدا الف باب ويتصل بيوت الكوفه بنهر كربلا وبالحيرة " (در پشت كوفه مسجدى بنا مىكند كه يك هزار در دارد و خانه هاى كوفه به نهر كربلا و حيره مىرسد) (15) و مىدانيم فاصله ميان اين دو شهر هم اكنون بيش از 70 كيلومتر است.
2 - از امام باقر (عليه السلام) مىخوانيم:
" إذا قام القائم..
يكون المساجد كلها جمالا شرف فيها كما كان على عهد رسول الله (صلى الله عليه وآله) ويسوع الطريق الاعظم فيصير ستين ذراعا ويهدم كل مسجد على الطريق ويسد كل كوه إلى الطريق وكل جناح وكنيف وميزاب إلى الطريق " (هنگامى كه قائم قيام كند مساجد در عصر او همگى داراى ديوارهاى كوتاه و بدون كنگره خواهد شد همان گونه كه در عصر رسول الله (صلى الله عليه وآله و سلم بود.
جاده هاى بزرگ و اصلى را توسعه مىدهد و به 60 ذراع مىرسد و تمام مساجدى را كه در مسير قرار دارند (و مزاحم مردم هستند به فرمان او) خراب مىشود.
و تمام دريچه ها و روزنه هائى كه به راهها گشوده مىشود (مزاحم عبور و مرور مردم است) ويران مىسازد.
و بالكنهاى (مزاحم) و فاضلابها و ناودانهائى كه در راه (عبور مردم) باز مىشود مىبندد.) (16) 3 - و نيز در حديثى طولانى از امام صادق (عليه السلام) نقل شده كه فرمود:
" و ليصيرن الكوفه اربعه وخمسين ميلا وليجارون قصورها كربلا و ليصيرن الله كربلا معقلا و مقاما.. " (او كوفه را پنجاه و چهار ميل توسعه مىدهد كه تا آنجا كه عمارات آن به كربلا مىرسد و كربلا (كوى شهيدان و قهرمانان و جانبازان راه خدا) مركز و كانون بسيارى از فعاليتها مىگردد) (17) 4 - روايات در زمينه پيشرفت كشاورزى و فزونى فرآورده هاى زراعى و فزونى آبها و دامها و عمران و آبادى در تمام زمينه ها فراوان است. (18) پيشرفت در مسائل قضائى براى مبارزه، با فساد و تجاوز و ستم، از يكسو تقويت پايه هاى ايمان و اخلاق لازم است و از سوى ديگر به وجود آمدن يك سيستم صحيح و نيرومند قضائى با هوشيارى كامل و احاطه وسيع.
مسلما پيشرفت كامل صنايع، وسائلى را در اختيار بشر مىگذارد كه با آن به خوبى مىتوان در مورد لزوم حركات همه مردم را تحت كنترل قرار داد و هر حركت ناموزون و نابجائى را كه منتهى به فساد و تجاوز و ستمى مىشود زير نظر گرفت و با علائم و آثارى كه مجرمان در محل جرم باقى مىگذارند، از آنها عكسبردارى كرد، صداى آنها را ضبط نمود و آنها را به خوبى شناخت، قرار گرفتن چنين وسائلى در اختيار يك حكومت صالح عامل مؤثرى براى پيشگيرى از فساد و ستم، در صورت وقوع چنين موضوعى رساندن حق به صاحب حق است.
شك نيست كه در عصر آن مصلح بزرگ جهان، آموزشهاى اخلاقى با وسائل ارتباط جمعى فوق العاده پيشرفته، آنچنان وسعت مىگيرد كه اكثريت
قاطع مردم جهان را براى يك زندگى صحيح انسانى و آميخته با پاكى و عدالت اجتماعى آماده مىسازد.
ولى از آنجا كه بالاخره انسان آزاد آفريده شده و در اعمال خويش از اصل جبر پيروى نمىكند خواه ناخواه افرادى هر چند در اقليت باشند در هر اجتماع صالحى ممكن است پيدا شوند كه از آزادى خود سوء استفاده كنند و از آن براى وصول به مقاصد شومى بهره گيرند. لذا بايد يك دستگاه قضائى سالم و كاملا آگاه و مسلط باشد كه حقوق مردم را به آنها برساند و ستمگر را بر سر جاى خود بنشاند.
با مطالعه و دقت روى جرائم و جنايات و مفاسد اجتماعى و طرق پيشگيرى از آنها روشن مىشود كه اولا با اجراى عدالت اجتماعى و تقسيم عادلانه ثروت، ريشه بسيارى از مفاسد اجتماعى كه از تنازع و كشمكش بر سر اندوختن ثروتها و استثمار طبقات ضعيف و حيله و تزوير و انواع تقلبها، و دروغ و خيانت و جنايت به خاطر درآمد بيشتر از هر راه و با هر وسيله سرچشمه مىگيرد، برچيده مىشود و شايد رقم بزرگ فساد و ظلم در هر جامعه اى از همين رهگذر است.
با از ميان رفتن ريشه اصلى، شاخ و برگها خود به خود مىخشكد.
ثانيا:
آموزش و تربيت صحيح اثر عميقى در مبارزه با فساد و تجاوز و انحرافات اجتماعى و اخلاقى دارد و يكى از علل مهم توسعه فساد در جوامع امروز اين است كه نه تنها از وسائل ارتباط جمعى آن استفاده براى آموزش صحيح نمىشود، بلكه همه آنها غالب در خدمت كثيف ترين و زشت ترين برنامه هاى استعمارى فساد است و شب و روز به طور مداوم از طريق ارائه فيلمهاى بد آموز و داستانها و برنامه هاى گمراه كننده و حتى اخبار دروغ و نادرستى كه در خدمت مصالح استعمار جهانى است به ظلم و تبعيض و فساد خدمت مىكنند.
البته اينها نيز از جهتى ريشه اقتصادى دارد و در جهت تخدير مغزها و به
ابتذال كشيدن مفاهيم سازنده و نابود كردن نيروهاى فعال و بيدار هر جامعه، براى بهره گيرى بيشتر غولهاى استعمار اقتصادى حركت مىكنند بى آنكه با مانع مهمى روبرو شوند.
هر گاه اين وضع دگرگون گردد، در مدت كوتاهى به طور قطع قسمت مهمى از مفاسد اجتماعى فرو خواهد نشست و اين كار جز از يك حكومت صالح و سالم جهانى كه در مسير منافع توده هاى جهان - و نه استثمارگران - براى ساختن جهانى آباد و آزاد و مملو از صلح و عدالت و ايمان، ساخته نيست.
ثالثا:
وجود يك دستگاه قضائى بيدار و آگاه با وسيله مراقبت دقيق كه نه مجرمان از چنگ آن فرار مىكنند و نه از عدالت سرباز زنند، نيز عامل مهمى در كاهش از ميزان فساد و گناه و تخلف از قانون است. و اگر اين سه جنبه دست به دست هم بدهند ابعاد تأثير آن فوق العاده زياد خواهد بود.
از مجموع احاديث مربوط به دوران حكومت مهدى (عليه السلام) استفاده مىشود كه او از تمام اين سه عامل بازدارنده، در عصر انقلابش بهره مىگيرد آنچنان كه جمله معروفى كه حكم ضرب المثل را دارد جامه عمل به خود مىپوشد، همان جمله كه مىگويد: " زمانى فرا مىرسد كه گرگ و ميش در كنار هم آب مىخورند ".
مسلما گرگان بيابان تغيير ماهيت نمىدهند، لزومى هم ندارد كه چنين شود و نه ميشها از حالت كنونى درمىآيند اين اشاره به برقرارى عدالت در جهان و تغيير روش گرگ صفتان خونخوار كه با سازش با حكومت هاى جبار قرنها به خوردن خون قشرهاى مستضعف جامعه انسانى ادامه مىدادند، مىباشد.
آنها در پناه نظام جديد يا به كلى تغيير روحيه مىدهند، چرا كه گرگ صفتى هرگز جزء سرشت بشر نبوده و نيست و از نهادهاى عرضى و قابل تغيير است و يا حداقل بر سر جاى خود مىنشينند و به جاى خوردن منافع ديگران در
كنار آنها از مواهب الهى به طور عادلانه بهره مىگيرند، همان گونه كه " گرگ " در كنار ميش و بر سر " چشمه ".
در غير اين دو صورت مشمول تصفيه شده و وجودشان از ميان برداشته خواهد شد.
از جمله اشارات قابل توجه در اين زمينه همان است كه در مورد تقسيم صحيح مال در حديثى از پيامبر (صلى الله عليه وآله و سلم) نقل شده كه آنقدر مردم غناى جسمى و روحى پيدا مىكنند كه اموال اضافى مىماند و طالبى ندارد، يعنى مردم در يك نظام صحيح حكومت آنچنان تربيت مىشوند كه اموال زائد بر نياز خود را درد سرى براى خويش مىبينند و تمام شور و شرها و قيل و قال و غوغائى كه از اين رهگذر پيدا مىشود، فرو مىنشيند.
زندگى همه تأمين و از آينده نيز هيچ گونه نگرانى نخواهند داشت، تا به خاطر تأمين آن تن به آلودگى ها و مسابقه جمع ثروت بدهند.
و نيز در حديث ديگرى خوانديم كه سطح افكار مردم در عصر حكومت او چنان بالا مىرود كه به هيچ وجه با امروز قابل قياس نيست و طبعا تضادها و كشمكشهائى كه مولود كوته نظرى ها و تنگ چشمىها و پائين بودن سطح افكار و خلاصه كردن شخصيت در ميزان مال و ثروت است، برچيده خواهد شد.
به خاطر مراقبت شديدى كه در عصر حكومت او طبق رواياتى كه گذشت اعمال مىگردد حتى مجرمان در محيط خانه خود در امان نيستند، چرا كه ممكن است با وسائل پيشرفته اى تحت كنترل باشند و حتى مثلا امواج صوتى آنها بر روى ديوار قابل كنترل گردد، اين خود اشاره ديگرى به وسعت ابعاد مبارزه با فساد در عصر حكومت او است.
داورى كردن او بر طبق قانون دادرسى محمد (صلى الله عليه وآله و سلم) و قانون دادرسى داود (عليه السلام) گويا اشاره به اين نكته لطيف است كه او هم به موازين ظاهرى داد رسى اسلامى همچون اقرار و گواهى گواهان و مانند آن
استفاده مىكند و هم از طرق روانى و علمى براى كشف مجرمان اصلى، آنچنان كه پاره اى از نمونه هاى آن از عصر داود (عليه السلام) نقل شده است.
بعلاوه در عصر او به موازات پيشرفت علوم و دانشها و تكنيك و صنعت آنقدر وسائل كشف جرم تكامل مىيابد كه كمتر مجرمى مىتواند رد پائى كه با آن شناخته شود از خود بجا نگذارد.
در يكى از مطبوعات خبرى پيرامون شگفتىهاى مغز آدمى خواندم كه مغز انسان امواجى برابر با اعتقادات درونى بيرون مىفرستد كه با اندازه گيرى آن مىتوان به راستگوئى و دروغگوئى افراد در اظهاراتشان پى برد.
مسلما اين وسائل تكامل مىيابد وسائل ديگرى نيز اختراع مىگردد و با استفاده از روشهاى پيشرفته روانى، مجرمان كاملا مهار مىشوند هر چند مجرم در چنين جامعه اى اصولا كم است ولى همان كم نيز كاملا مهم است.
براى چندمين بار تكرار مىكنيم:
اين اشتباه است اگر ما تصور كنيم در عصر حكومت او همه اين مسائل از طريق اعجاز حل مىشود چرا كه اعجاز حكم يك استثناء را دارد و براى موقع ضرورى و مخصوصا اثبات حقانيت دعوت پيامبر (صلى الله عليه وآله) يا امام (عليه السلام) است نه براى تنظيم زندگى روزمره و جريان عادى زندگى كه هيچ پيامبرى براى اين مقصد از معجزه استفاده نكرده است.
بنابراين مسير حكومت جهانى او از همان نمونه است كه اشاره كرديم نه از نمونه اعجاز:
به هر حال آنچنان امنيتى در سايه حكومت او جهان را فرا مىگيرد كه طبق روايتى يك زن تنها مىتواند از شرق جهان به غرب عالم برود بدون اينكه كسى مزاحم او شود.
اگر مسأله سادگى زندگى مهدى (عليه السلام) را - طبق آنچه در روايات آمده - به آن بيفزائى باز مسأله از اين هم روشنتر مىشود چرا كه عمل او سرمشق و الگوئى است براى مردمى كه تحت پوشش حكومت او قرار دارند، يعنى براى
همه مردم جهان.
و با در نظر گرفتن اين موضوع كه قسمت مهمى از جرائم و جنايات و مفاسد اجتماعى از تجمل پرستى و پر زرق و برق شدن زندگى و تشريفات بيهوده، پر خرج و كمر شكن سرچشمه مىگيرد يكى ديگر از دلائل بر چيده شدن مفاسد در دوران حكومت او روشن مىگردد.
در حديثى از امام على بن موسى الرضا (عليه السلام) چنين آمده است.
" و ما لباس القائم (عليه السلام) الا الغليظ و ما طعامه الا الجشب " (لباس قائم (عليه السلام) چيزى جز پارچه خشن نيست و غذاى او نيز تنها غذاى ساده و كم اهميت است) (19) نظير همين موضوع از امام صادق (عليه السلام) نقل شده است. (20) حكومت طولانى و دراز مدت گرچه درباره حكومت او احاديث مختلفى در منابع اسلامى ديده مىشود كه از پنج يا هفت سال تا 309 سال (مقدار توقف اصحاب كهف در آن غار تاريخى) ذكر شده كه در واقع ممكن است اشاره به مراحل و دورانهاى آن حكومت باشد.
آغاز شكل گرفتن يا پياده شدنش پنج يا هفت سال و دوران تكاملش چهل سال و دوران نهائى اش بيش از سيصد سال است.
ولى قطع نظر از روايات اسلامى مسلم است كه اين همه آوازه ها و مقدمات براى يك دوان كوتاه مدت نيست بلكه قطعا براى مدتى است طولانى كه ارزش اين همه تحمل زحمت و تلاش را داشته باشد.
پاورقى ها 1 - بحار، ج 13، چاپ قديم، ص 187.
2 - بحار، ج 13، چاپ قديم، ص 851.
3 - بحار، ج 13، چاپ قديم، ص 176 4 - همان مدرك، ص 185.
5 - همان مدرك، ص 184 6 - به حديث 2 فصل گذشته مراجعه شود.
7 - به حديث اول فصل گذشته مراجعه شود.
8 - به حديث سوم فصل گذشته مراجعه شود.
9 - روضه كافى (مطابق نقل منتخب الاثر ص 483) 10 - منتخب الاثر، ص 483.
11 - اسعاف الراغبين، باب دوم، ص 140 و 141 12 - بحار، ج 13، چاپ قديم.
13 - نور الابصار في مناقب آل بيت النبى المختار، ص 156 و 157، چاپ مصر.
14 - امالي شيخ (طبق نقل منتخب الاثر ص 168) 15 - بحار، ج 13، چاپ قديم.
16 - بحار، ج 13، طبع قديم، 186 (چاپ امين الضرب) 17 - بحار، ج 13، طبع قديم، ص 203 (چاپ امين الضرب).
18 - منتخب الاثر صفحات 472 و 473 و 474.
19 - منتخب الاثر، ص 307.
20 - منتخب الاثر، ص 308.
مهدى (عليه السلام) نجات دهنده بشر از حضرت آيت الله مولانا
بسم الله وله الحمد والمجد برادران عزيز و ارجمند " هيئت برگزارى مراسم نيمه شعبان مسجد آيت الله انگجى دامت تأييداتهم " بعد از سلام معروض اينكه نامه مبارك زيارت و اينكه روحى حسن ظنى كه به اين بنده ضعيف داشتيد درخواست فرموده بوديد نوشته اى درباره حضرت مهدى عجل الله فرجه بنويسم چون چاره اى جز اجابت امر آن عزيزان نبود مختصرى در اين موضوع به رشته تحرير درآوردم اميدوارم كه مقبول نظر برادران عزيز واقع شود والسلام عليكم ورحمة الله وبركاته 16 / 9 / 1370 تبريز. سيد أبو الحسن - مولانا
شمه اى از زندگانى حضرت آيت الله آقاى حاج سيد أبو الحسن مولانا (دامت افاضاته) ولادت - تحصيلات:
حضرت آيت الله آقاى حاج سيد أبو الحسن مولانا روز چهارشنبه 27 جمادى الاولى 1343 برابر با سوم دى 1303 در ارض مقدس نجف اشرف ديده به جهان گشودند.
در سن سه سالگى همراه والد معظمشان مرحوم حضرت آيت الله حاج سيد على آقا مولانا (كه از علماء متقى و پارسا و داراى پايگاهى مردمى و محكم در تبريز بودند) به تبريز مىآيند، و بعد از طى دروس ابتدائى وارد حوزه علوم دينى مىشوند و مقدمات را در تبريز از محضر والد بزرگوارشان و مرحوم حاج شيخ على اكبر نحوى و ساير فضلاء فرا مىگيرند.
عزيمت به حوزه علميه قم:
به سال 1362 هجرى قمرى عازم حوزه علميه قم مىشوند و تكميل دروس سطح را در محاضر شهيد آيت الله مدنى (رحمة الله عليه) و آيت الله شيخ موسى زنجانى و آيت الله سلطانى و آيت الله العظمى مرعشى نجفى (قدس الله نفسه) و آيت الله العظمى حاج سيد احمد خوانسارى (قدس سره) و آيت الله العظمى گلپايگانى (دام ظله العالى) و آيت الله آقاى شيخ عبد الكريم خوئينى به انجام مىرسانند.
معظم له كشف المراد علامه را از مرحوم حضرت آيت الله سيد حسن قاضى طباطبائى تبريزى تلمذ نموده اند.
آيت الله مولانا يك دروه خارج اصول فقه را (كه تقريبا هفت سال طول كشيد) از آيت الله محقق داماد يزدى و نصف دوره از درس خارج اصول فقه را از حضرت آيت الله العظمى بروجردى و مقدارى هم از آيت الله علامه طباطبائى تلمذ مىنمايند.
حضرتشان قريب ده سال در درس خارج فقه حضرت آيت الله العظمى بروجردى در صلوة و درس خارج فقه حضرت آيت الله العظمى حجت كوهكمرى در صلوة مسافر و بيع و درس علامه طباطبائى در اسفار و شرح منظومه حاضر مىشوند. مضافا بر اينكه در بعضى از درسهاى خصوصى علامه هم حاضر مىشدند.
مشايخ اجازه:
1 - حضرت آيت الله العظمى مرعشى نجفى 2 - آيت الله شيخ محمد صالح علامه مازندرانى 3 - آيت الله امام سيد عبد الحسين شرف الدين موسوى 4 آيت الله حاج شيخ آقا بزرگ طهرانى (صاحب الذريعة) تأليفات:
1 - درر المطالب في شرح المكاسب 2 - النجم الزاهر في صلاة المسافر " تقريرات درس آيت الله العظمى حجت كوهكمرى " 3 - داستانهاى راستين 2 جلد 4 - راهنماى دين در اصول دين 5 - پيامبر اسلام و كثرت همسر 6 - چهل حديث.
7 - ثلث مسائل " در حجيت شهرة فتوائيه و اجماع و خبر واحد، از تقريرات درس آيت الله العظمى بروجردى "
8 - شرح نهج البلاغه " قسمت سوم " 9 - تعليقه بر وجيزه شيخ بهائي 10 - الحلية في حرمة حلق اللحيه 11 - مسألة ولاية الفقيه 12 - تحقيق و تعليق بر احسن الدلالات علامه مازندرانى 13 - حاشيه بر منظومه سبزوارى 14 - حاشيه بر رسائل شيخ انصارى 15 - حاشيه بر منهاج الصالحين.
استاد بعد از اقامت چهارده ساله در بلده طيبه قم به سال 1376 ق به تبريز مراجعت نموده و از آن زمان تاكنون به تدريس سطوح عاليه علوم اسلامى و اخلاق و تأليف و امامت جماعت مسجد استاد شاگرد " مشغول مىباشند.
مهدى (عليه السلام) نجات دهنده بشر بسم الله الرحمن الرحيم الحمد لله رب العالمين، الصلاة والسلام على سيدنا محمد وآله الطاهرين سيما على بقية الله في ارضه وحجته على خلقه قال الله تعالى: " ولقد كتبنا في الزبور من بعد الذكر ان الارض يرثها عبادي الصالحون " (1) موضوع مهدى بن الحسن العسكرى عليهما السلام و وجود او و بقاء او از زمان وفات پدرش امام حسن عسكرى (عليه السلام) و خروجش در آخر الزمان از جمله موضوعات مسلمه و از ضروريات مذهب اماميه است و احاديث وارده درباره آن حضرت به اندازه اى زياد است كه كمتر موضوعى در اسلام پيدا مىشود كه در آن اين اندازه حديث، وارد شده باشد.
بلكه غير از اماميه، مسلمانان ديگر نيز بر خروج مهدى (عليه السلام) در آخر الزمان و اينكه او از فرزندان على و فاطمه (عليهما السلام) است و اسمش با
اسم پيغمبر گرامى يكى است اتفاق كرده اند و دانشمندانى از بزرگان اهل سنت، به تواتر احاديث مهدى (عليه السلام) تصريح نموده اند، مانند حافظ عسقلانى در " تهذيب التهذيب " و علامه ابن حجر در " الصواعق المحرقة " و دانشمندانى از اهل سنت نيز در موضوع مهدى (عليه السلام) كتابهائى نوشته اند، مانند ابو عبد الله محمد بن يوسف بن محمد گنجى شافعى كه كتابى دارد بنام " البيان في اخبار صاحب الزمان " و او كتاب ديگرى هم دارد بنام " كفاية الطالب في مناقب على بن ابي طالب " و در كتاب " البيان " گويد: من اين كتاب را جمع كردم و رواياتى كه از طريقه شيعه وارد شده است در اينجا نياوردم تا احتجاج به آن مؤكدتر باشد.
و ديگر از دانشمندان اهل سنت حافظ أبو نعيم احمد بن عبد الله اصفهانى صاحب كتاب " حلية الاولياء " است كه كتاب است مشهور و در آن چهل حديث درباره مهدى (عليه السلام) آورده است.
قاضى بهلول بهجت افندى در كتاب " تاريخ آل محمد " گويد: امام (عليه السلام) تا به حال زنده بوده، در وقتى كه خدا اذن دهد ظهور و روى زمين را از عدل مالامال خواهد نمود.
ظهور امام (عليه السلام) ما بين امت چون متفق عليه است بنابراين در اين كتاب به شرح دلائل محتاج نمىباشيم (2) مرحوم آيت الله حاج سيد محمد آقا باد كوبى از علماى مبرز و ساكن تبريز بود. برايم نقل كرد كه من و قاضى بهجت افندى در روسيه با هم در زندان بالشويكها زندانى بوديم و قاضى در نماز دست بسته نماز مىخواند با اينكه براى تقيه هيچگونه جا نداشت. و مرحوم مرجع بزرگ آيت الله سيد شهاب الدين مرعشى نجفى از اساتيد و مشايخ اجازه اينجانب در مقدمه كتاب قاضى مىنويسد كه قاضى اول حنفى مذهب بود و بعد به مذهب شافعى گرويد و در رشته طريقت به سلسله نقش بنديه پيوست.
آيت الله علامه شهيد قاضى طباطبائى در پاورقى كتاب " اللوامع الالهيه " نقل
مىكند كه شيخ بهائى قدس سره در جواب اين سؤال كه از ايشان شده كه آيا خروج مهدى منتظر از ضروريات و انكارش موجب ارتداد است يا نه؟
مىفرمايد: كه آن از ضروريات و انكارش موجب كفر است. (3) دانشمند معروف مصرى معاصر شيخ محمود ابو رية متوفى (1970) م در چاپ دوم كتابش " الاضواء " از صفحه 191 تا صفحه 200 اخبار مربوط به امام زمان را آورده و گفتار مخالفان را در خصوص امام زمان رد كرده است (4).
فاضل ارجمند آقاى سيد مرتضى رضوى كشميرى در كتاب " مع رجال الفكر في القاهره " مىگويد: من كتاب " منتخب الاثر في الامام الثاني عشر " تأليف علامه بزرگوار آقاى شيخ لطف الله صافى را به شيخ محمود ابو رية در مصر اهداء كردم و بعد از مدتى روى قرارى كه با هم گذاشته بوديم به منزل ايشان رفتم و در موضوع احاديث مهدى (عليه السلام) و كتاب " منتخب الاثر " مذاكره كرديم و كتاب مزبور، خيلى مورد پسند و خوشايند ايشان شده بود. (5) يكى ديگر از دانشمندان بنام اهل سنت كه تصريح به وجود امام زمان (عليه السلام) نموده است محيى الدين بن عربى است. شهيد مطهرى درباره او مىگويد: بعضى ها مانند ملا صدرا در مقابل احدى به اندازه محيى الدين خضوع ندارند، يعنى بو على سينا را در مقابل محيى الدين به هيچ مىشمارد، يا مثلا علامه طباطبائى معتقدند كه اصلا در اسلام هيچكس نتوانسته است يك سطر مانند محيى الدين بياورد (6).
مرحوم شيخ بهائى در كتاب اربعين در ضمن شرح حديث (36) مىگويد:
سخن شيخ عارف كامل محيى الدين عربى كه در كتاب " الفتوحات المكية " در اين مقام آورده است مرا بسيار نيكو مىنمايد. او در باب (366) از كتاب مزبور مىنويسد كه " خداوند را خليفه اى است از عترت پيامبر و از فرزندان فاطمه (سلام الله عليها) كه ظاهر مىشود، همنام پيامبر است و جدش حسين بن على (عليهما السلام) است، بين ركن و مقام بيعتش مىكنند، در خلق (به قبح خا) شبيه پيامبر است ولى در خلق (بضم خا) پايين تر، خوشبخت ترين مردمان
بوسيله وى مردم كوفه اند، پس از ظهور و حكومتش پنج يا هفت و يا نه سال زندگى مىكند، جزيه را وضع كند، مردمان را با شمشيرش به طرف خدا فرا خواند، و مذاهب گوناگون را از روى زمين بر مىاندازد، و در روى زمين باقى نماند مگر دين خالص، دشمنان او مقلدان اهل اجتهادند، وقتى كه مىبينند كه او بر خلاف آنچه كه پيشوايان آنها گفته اند حكم مىكند پس از وى بواسطه ترس از شمشيرش اطاعت مىكنند، عامه مسلمانان بيش از خواص آنها به وجود او شادمان شوند، عارفان اهل حقايق وى را از راه كشف و شهود و به تعريف الهى مىشناسند و بيعتش مىنمايند، مردمان خداشناس دعوتش را مىپذيرند و به ياريش مىشتابند، و اگر شمشير به دستش نباشد فقهاء به قتلش فتوى دهند و لكن خدا او را با شمشير و كرم آشكار مىسازد از اين رو ايشان به طمع كرم و ترس از شمشيرش حكم او را قبول مىكنند در حالى كه به آن ايمان ندارند و خلافش را در دل پنهان مىدارند و چون مىبينند كه بر خلاف حكم پيشوايانشان حكم مىكند وى را گمراه مىپندارند زيرا آنان معتقدند كه اهل اجتهاد منقطع شده و زمان آن سپرى گشته و در عالم ديگر مجتهدى باقى نمانده و خداوند پس از پيشوايان ايشان احدى را بوجود نمىآورد كه وى را درجه اجتهاد باشد و اگر كسى ادعا كند كه خداوند وى را به احكام شرعى آشنا ساخته است نزد آنان ديوانه و فاسد الخيال باشد. " ديگر از كسانى كه به وجود امام زمان (عليه السلام) تصريح كرده، عارف و شاعر بزرگ جلال الدين محمد مولوى رومى است.
آقاى مطهرى مىگويد: " اينكه اصطلاحات محيى الدين در كلمات مولوى آمده است اين در واقع عرفان محيى الدين است. بدون شك عرفان نظرى مولوى همان عرفان محيى الدين است. مثلا اصطلاح " ما عدم هائيم هستى ها نما، تو وجود مطلق و هستى ما " اين اصلا مال محيى الدين است، اينها از محى الدين به مولوى رسيده است " (7) باز مىگويد: مولوى ارتباطش با محيى الدين از طريق صدر الدين بوده
است، اينها معاصر يكديگر بوده اند و نيز با همديگر دوست و رفيق بوده اند و او ضمنا پيش نمازى مىكرد و مولوى مىرفته و در نماز جماعت او شركت مىكرده است. (8) و نيز مىگويد صدر الدين قونوى ربيب محيى الدين بوده است يعنى محيى الدين شوهر مادرش بوده و او به منزله بچه محيى الدين بوده است. ولى عارف بسيار عجيبى است يعنى مرد فوق العاده اى است كه افكار محيى الدين را در كتابهاى مختلف شرح و تفسير كرده، كتاب هم زياد دارد كه از جمله آنها كتاب " مفتاح الغيب " اوست. (9) مولوى در ديوان شمس تبريزى از رسول اكرم و امير المؤمنين على ابن أبى طالب و يازده فرزندش يكايك (صلوات الله عليهم) اسم مىبرد و درباره مهدى (عليه السلام) مىگويد:
مهدى سوار آخرين بر خصم بگشايد كمين * خارج رود زير زمين الله مولانا على تخم خوارج در جهان ناچيز و ناپيدا شود * آن شاه چون پيدا شود الله مولانا على (10) مخفى نماند اينكه محيى الدين و يا مولوى از دوازده امام (عليهم السلام) اسم برده اند و مهدى (عليه السلام) را فرزند امام حسن عسكرى (عليه السلام) دانسته اند هيچ وقت دليل تشيع آنها نمىشود، بلكه آنها و شايد عطار و سنائى و ابن فارض و بزرگانى از عارفان، از شاعران و يا غير شاعران چون درباره دوازده امام (عليهم السلام) به مرتبه خلافت باطنى قائل بوده اند از اينرو به فضايل و مناقب آنها پرداخته اند و آنها را به بزرگى و عظمت ياد كرده اند و دشمنى آنها را موجب خسران و زيان دانسته اند.
ابن عربى درباره اهل بيت مىگويد:
فلا تعدل باهل البيت خلقا * فاهل البيت هم اهل السياده فبغضهم من الانسان خسر * حقيقي وحبهم عبادة (11)
يعنى " احدى را با اهل بيت برابر مدان كه آنان شايسته سيادت و بزرگى هستند. ".
" دشمنى با ايشان موجب زيان و دوستيشان عبادت است. " و گرنه چگونه به تشيع ابن عربى قائل شويم در حالى كه او درباره اقطاب مىگويد: بعضى از آنها از نظر مقام، هم حايز خلافت ظاهرى و هم حايز خلافت باطنى بوده اند مانند ابو بكر و عمر و عثمان و على و حسن و معاوية بن يزيد و عمر بن عبد العزيز و متوكل. ج 2 ص 6 فتوحات (12) و نيز همين محيى الدين و مولوى است كه ايمان حضرت ابو طالب پدر امير المؤمنين (عليه السلام) را انكار مىكنند و اين با اصول و عقايد شيعه ابدا سازگار نيست و اجماع اهل بيت (عليهم السلام) بر ايمان حضرت ابو طالب است.
شيخ طبرسى در " مجمع البيان " ج 2 ص 287 مىگويد:
" اجماع اهل بيت بر ايمان ابو طالب است و اجماع ايشان حجت است زيرا ايشان يكى از دو دستاويز گرانقدر هستند كه پيامبر (صلى الله عليه وآله) امر فرموده است كه به اين دو تمسك كنيد كه اگر به اين دو تمسك كرديد گمراه نخواهيد شد. " مولوى در انكار اسلام ابو طالب گويد:
آن رسول پاكباز مجتبى * از پى آن تا رهاند مرو را گفتش اى عم يك شهادت تو بگو * تا كنم از حق شفاعت به هر تو گفت ليكن فاش گردد از سماع * كل سر جاوز الاثنين شاع مى بمانم در زبان اين عرب * پيش ايشان خوار گردم زين سبب (13) و محيى الدين نيز چنانچه او از نقل شده است، او نيز در فص لوطى (منسوب به لوط پيغمبر) از كتاب فصوص، صريحا اسلام ابو طالب را نفى نموده است.
فيض كاشانى، او را رسواى خدا و سرگردان شياطين و حيران در زمينه علوم قلمدادش مىكند. سخنانش را متناقض با هم و متناقض با عقل و مخالف شرع و احيانا سست تر از خانه عنكبوت و بالاخره موجب خنده كودكان و
ريشخند زنان مىداند و تأكيد مىكند كه با اين همه ادعائى كه در توحيد داشته در گفته هايش با خداوند متعال شرط ادب را رعايت نكرده است و سخنانى به زبان آورده است كه هيچ مسلمانى آنها را نمىپسندد و به زبان نمىآورد (14) و چون عقايد و آراء او را در اينجا آوردن به درازا مىكشد از ذكر آنها در اين مختصر خوددارى كرديم.
ديگر از دانشمندان بنام اهل سنت كه به وجود امام زمان (عليه السلام) تصريح كرده است نور الدين عبد الرحمن بن احمد بن قوام الدين دشتى جامى متولد سال (871) است كه وى مردى بود حنفى مذهب، عارف و شاعر و اديب و داراى تأليفات زياد، از تأليفات اوست " شرح كافيه ابن حاجب " در نحو، و از تأليفات اوست " شواهد النبوة " كه در آنجا پاره اى از غرائب ولادت حضرت مهدى (عليه السلام) و بعضى از معجزات او را آورده است. (15).
ديگر از آنها قاضى فضل بن روزبهان صاحب كتاب " ابطال نهج الباطل " كه آن را در رد كتاب " كشف الحق ونهج الصدق والصواب " تأليف آيت الله على الاطلاق علامه حلى نوشته است. بعدا شهيد قاضى نور الله حسينى مرعشى كتاب " احقاق الحق " را در رد كتاب ابن روزبهان نوشت. ابن روزبهان چون علامه به فضائل اهل بيت (عليهم السلام) اشاره مىكند مىگويد: كه فضائل فاطمه صلوات و سلام خدا بر پدرش و بر خودش و بر ساير آل محمد باد، چيزى نيست كه قابل انكار باشد و اگر نه اين به اين ماند كه بر دريا رحمتش را منكر شد و بر بيابان فراخيش و بر خورشيد نورش و بر انوار، ظهور انوار را و برابر جودش و بر ملك سجده اش را منكر گرديد، كه اين انكار نيفزايد بر منكر جز استهزاء را، و كيست كه بتواند انكار كند بر گروهى كه آنها اهل سداد و خزان معدن نبوت و حافظان آداب جوانمرديند، صلوات الله وسلامه عليهم و چه نيكو سروده ام درباره آنان اين منظوم را:
سلام على المصطفى المجتبى * سلام على السيد المرتضى سلام على ستنا فاطمه * من اختارها الله خير النساء
سلام من المسك انفاسه * على الحسن الالمعى الرضا و يك يك از امامان (سلام الله عليهم) نام مىبرد تا مىرسد به حضرت مهدى (عليه السلام) و درباره او مىگويد:
سلام على القائم المنتظر * ابى القاسم الغرم نور الهدى (16) و از آن جمله، علامه سبط ابن الجوزى است كه در " تذكرة الخواص " (ص 204 چاپ تهران) مىگويد:
محمد بن الحسن بن على بن محمد بن على بن موسى بن جعفر بن محمد بن على بن الحسين بن على بن ابي طالب وكنيته أبو عبد الله وابو القاسم و هو الخلف الحجة صاحب الزمان القائم المنتظر والتالى وهو آخر الأئمة (17) و از آن جمله، علامه ابن حجر الهيثمى المكى الشافعى است چنانچه در اول بحث اشاره شد و او در كتاب " الصواعق " ص 124 ط مصر مىگويد: لم يخلف (يعنى الامام الحسن العسكري) غير ولده ابى القاسم محمد الحجة و عمره عند وفاة ابيه خمس سنين لكن آتاه الله فيها الحكمة ويسمى القائم المنتظر " (18) و نيز از آن جمله، شيخ الاسلام ابو نصر احمد بن ابو الحسين نامقى جامى معروف به احمد جام و ژنده پيل متولد سال 441 و متوفى در سال 536 مدفون در شهر جام و به اين مناسبت اين شهر بنام تربت جام ناميده شده است و او را به نقل " ينابيع المودة " (19 و " مجالس المؤمنين " در مجلس ششم چنين مىگويد:
من ز مهر حيدرم هر لحظه اندر دل صفاست * از پى حيدر حسن ما را امام و رهنما است همچو كلب افتاده ام بر آستان بو الحسن * خاك نعلين حسين بر هر دو چشمم توتياست عابدين تاج سر و باقر دو چشم روشنم * دين جعفر بر حق است و مذهب موسى رواست اى موالى وصف سلطان خراسان را شنو *
ذره اى از خاك قبرش دردمندان را دواست پيشواى مؤمنان است اى مسلمانان تقى * گر نقى را دوست دارى بر همه ملت رواست عسكرى نور دو چشم آدم است و عالم است * همچو يك مهدى سپهسالار در عالم كجاست شاعران از بهر سيم و زر سخنها گفته اند * احمد جامى غلام خاص شاه اوليا است از آن جمله شيخ فريد الدين محمد عطار نيشابورى را مىتوان نام برد و او به نقل " ينابيع المودة " (20) در كتاب " مظهر الصفات " چنين گفته است:
مصطفى ختم رسل شد در جهان * مرتضى ختم ولايت در عيان جمله فرزندان حيدر اولياء * جمله يك نورند حق كرد اين ندا و او بعد از اينكه از ائمه (عليهم السلام) اسم مىبرد مىگويد:
صد هزاران اولياء روى زمين * از خدا خواهند مهدى را يقين يا الهى مهديم از غيب آر * تا جهان عدل گردد آشكار مهدى هادى است تاج اتقيا * بهترين خلق برج اولياء اى تو ختم اولياى اين زمان * و از همه معنى نهانى جان جان اى توهم پيدا و پنهان آمده * بنده عطارت ثنا خوان آمده
استدلال بر مطلب با حديث " من مات و لم يعرف امام زمانه مات ميتة جاهلية. " و از جمله دلائل بر وجود صاحب الزمان (عليه السلام)، حديثى است كه متواتر است بين شيعه و اهل سنت و هيچكدام انكار آن نكرده است و آن حديث اين است كه پيامبر گرامى (صلى الله عليه وآله) فرموده است:
" من مات و لم يعرف امام زمانه مات ميتة جاهلية ".
(هر كس بميرد در حالى كه امام زمان خود را نشناسد، مرده است مانند مردم اهل جاهليت) و اين حديث دلالت دارد كه بايد در هر زمان امامى باشد كه رهبر و هادى مردم بوده و مردم را واجب است كه او را بشناسند و از او پيروى كنند تا مثل اهل جاهليت گمراه نباشند.
و چون مخالفان ما نتوانسته اند اين حديث را انكار كنند خواسته اند آن را از دلالت بياندازند و از اينرو به سخنان واهى و سستى متمسك شده اند، مثل اينكه گفته اند مراد از امام زمان، زمامداران و پادشاهان كشورهاى اسلامى است در حالى كه هيچ عاقلى احتمال نمىدهد كه پيغمبر اكرم (صلى الله عليه وآله)
بفرمايد كه هر كه بميرد و اين زمامداران ظالم و خونخوار فاسق يا كافر را كه بعنوان رئيس و پادشاه بر كشورهاى اسلامى مسلط شده اند، نشناسد و از آنها اطاعت و پيروى نكند، مرده اش مانند مرده اهل جاهليت است. پس حديث دلالت مىكند كه در هر زمان بايد امام و پيشوائى از جانب خدا باشد تا مردم را به دين پروردگار بخواند و اين جز با عقيده شيعه راست نيايد.
مىگويند زمانى، محقق دوانى درس حديث مىگفت: چون به حديث مزبور رسيد از شاگردش خود پرسيد: شما درباره اين حديث چه مىگوئيد؟ شيعه را گمان بر اين است، مراد از امام، در زمان ما حضرت مهدى (عليه السلام) است، آيا مراد اين است يا نه؟
شاگردان گفتند: نه، مراد پادشاه وقت است.
محقق گفت: پادشاه اين زمان، شاه اسماعيل صفوى است. بنابراين بر ما واجب است كه از او پيروى كنيم و به سخنانش گوش فرا دهيم و عمل نمائيم.
در اين صورت به مقتضاى اين حديث بايد از مذهب اهل سنت خارج شده و به مذهب شيعه داخل شويم.
شاگردان از جواب عاجز ماندند و نتوانستند چيزى بگويند.
گويا محقق دوانى خواسته است با طرح اين سؤال به آنها بفهماند كه آنچه اهل سنت آن را مىگويند اشتباه است بلكه حق آن است كه شيعه بر آن رفته اند.
و او در اوائل امر بر مذهب اهل سنت بود، بعد به مذهب اماميه گرويد و كتابي را هم به اسم " نور الهداية " نوشت و در آن به تشيع خودش صريحا اقرار كرده است.
استدلال بر مطلب با نص هر امامى بر امام بعد از خود و نص رسول خدا (صلى الله عليه وآله و سلم) بر امامت ائمه اثنى عشر دليل ديگر اينكه رواياتى متواتر از طريق شيعه رسيده است كه در آنها هر يكى از امامان تصريح به امامت امام بعد از خودش نموده است. به اين معنى كه امير المؤمنين (عليه السلام) تصريح به امامت امام حسن و امام حسن تصريح به امامت امام حسين (عليهما السلام) كرده تا رسيده به حضرت مهدى (عليه السلام) و همچنين روايات متواترى از طريق شيعه رسيده كه پيامبر اكرم (صلى الله عليه وآله) در آن روايات، بر امامت دوازده امام تصريح و تنصيص فرموده است. از آن جمله درباره امام حسين (عليه السلام) فرموده:
" اين فرزند من است، فرزند امام و برادر امام و پدر نه امام كه نهمين، قائم (عليه السلام) است " و همچنين در كتاب اهل سنت ذكر دوازده امام آمده است. در صحاح آنان وارد شده است كه دين اسلام برپاست يا باقى است تا دوازده امام يا خليفه يا امير به اختلاف روايات. و بخارى و مسلم وقتى كه صحيح خودشان را مىنوشتند از دوازده امام يا خليفه يا امير اسم برده اند و آن وقت هنوز بر شيعه كلمه
اثنى عشريه اطلاق نشده بود و امام زمان (عليه السلام) هم متولد نشده بود. چون آنها در زمان امام على النقى (عليه السلام) يا امام جواد (عليه السلام) يا امام حسن عسكري (عليه السلام) كتابهاى خودشان را مىنوشتند.
صاحب " جامع الاصول " از صحيح بخارى و مسلم از جابر بن سمره، روايت كرده است كه گفت: شنيدم از رسول خدا (صلى الله عليه وآله) كه گفت:
" بعد از من، دوازده امير خواهند بود. " پس كلمه اى گفت، نشنيدم آن را از پدرم پرسيدم كه چه گفت، گفت: فرمود:
" كه همه از قريشند " و به روايت ديگر فرمود:
" كه پيوسته امر مردم ماضى و جارى است، مادام كه دوازده امام والى ايشان باشند " و مسلم به سند ديگر روايت كرده است از جابر كه گفت: با پدرم رفتم به خدمت حضرت رسول (صلى الله عليه وآله و سلم) شنيدم كه مىگفت:
" كه پيوسته اين دين، عزيز و غالب و منيع و بلند مرتبه است تا دوازده خليفه و پدرم گفت كه فرمود:
" همه از قريشند " (21) و وجه دلالت اين احاديث بر خلافت ائمه اثنى عشر آنست كه از جميع فرق اسلام هيچ فرقه اى قائل بوجود اين عدد از خلفا ودوازده امام خصوصا كه همه از قريش باشند و به وجوب استمار خلافت تا خلق باقى باشند نيستند مگر فرقه اثنى عشريه از فرق شيعه. پس به همين احاديثي كه در جميع صحاح ايشان مكر وارد شده است مذهب ما ثابت شد و همه مذاهب ديگر باطل شد و از غرايب تعصبات مخالفان آن است كه بعضى از ايشان خواسته اند كه اين احاديث را موافق مذهب خود گردانيده و گفته اند: كه خلفاى اثنى عشريه سه خليفه اول و أمير المؤمنين (عليه السلام) و امام حسن (عليه السلام) و هفت ديگر
از بنى اميه اند، و بعضى گفته اند: كه مراد صلحاء خلفايند وايشان بعد از آن، حسين بن عبد الله بن زبير وعمر بن عبد العزيز و پنج ديگر از بنى عباسند و اين دو توجيه در نهايت سخافت است زيرا كه همه خلفاى بنى اميه وبنى عباس در شقاوت و ضلالت و جهالت شبيه به يكديگر بودند مگر عمر بن عبد العزيز كه بعضى از اطوار حسنه داشت. پس در ميان اينها، بعضى را انتخاب كردن و بعضى را رد كردن بى وجه است. وايضا ظاهر همه احاديث، اتصال و استمرار خلافت ايشان است و بعضى صريح است كه تا روز قيامت مستمر خواهند بود، و در بعضى مذكور است " فإذا مضوا ماجت الارض بأهلها " يعنى چون امامان بروند زمين با اهلش به موج مىآيد و نظام عالم بر طرف مىشود و بعضى صريح است كه خلافت قريش تا روز قيامت باقى است. پس معلوم شد كه اين تأويلها فايده براى ايشان نمىكند و اين احاديث در اثبات مدعاى ما وافى و كافى اند. (22) اجمالا رواياتى كه از طريق شيعه و اهل سنت در اين زمينه وارد شده است فوق حد تواتر است. بنابراين دلالت آنها بر مطلوب، جاى هيچگونه شبهه و ترديد نيست.
علامه سيد هاشم بحراني در اين باب، كتابي نوشته است بنام " الانصاف في النص على الأئمة الاثنى عشر من آل محمد (صلى الله عليه وآله) الاشراف " كه در مقدمه آن مىفرمايد:
" چنين گويد: بنده نيازمند به درگاه خداى بى نياز هاشم بن سليمان بن اسماعيل بن عبد الجواد حسينى بحراني كه من در اين كتاب بيش از سيصد حديث آوردم كه مشتمل است بر نص به امامت امامان اطهار دوازده گانه كه از رجال شيعه و سنى با سند بجز نادرى كه مرسل است از مشايخ معتبر نقل شده است. و آنان در كتابهاى خود روايت كرده اند و زياده از آنچه كه نقل كرده ام از اين احاديث در اين باره يافتم، لكن به جهت رعايت اختصار از ذكر آنها خوددارى كردم و در همين مقدار كه آوردم براى عاقل رشيد، كفايت است " (23) و در اين كتاب، 326 حديث از كتب شيعه و 40 حديث نيز از طريق اهل
سنت از كتابهايشان نقل مىنمايند و در كتاب ديگرش " غاية المرام "، 58 حديث از طريق اهل سنت نقل مىكند.
و در كتاب " الانصاف " چون از ذكر احاديث اهل سنت فارغ مىشود، چنين مىفرمايد:
" شيخ طبرسى پس از نقل اين احاديث فرموده است: اين بود پاره اى از اخبار از طريق مخالفان و روايات آنها درباره نص بر عدد امامان دوازده گانه (عليهم السلام) و همين كه گروه مخالف ما آنها را مانند شيعه امامية نقل كرده اند و منكر مضمون آن نشده اند اين خود بهترين دليل است كه خداى تعالى ايشان را مسخر در نقل آنها كرده تا حجت خود را براى آنها اقامه كرده و إعلاء كلمه اش را فرموده باشد و اين نيست مگر كارى خارق العاده (معجزه) و بيرون از كارهاى عادى و قادر نشود بر وى جز خداى تعالى كه سختى را آسان كند وقلب را دگرگون سازد و هر مشكلى را آسان نمايد و او بر هر چيز قادر و تواناست (24)..
پايان كلام طبرسى " استاد بزرگوار ما، آيت الله العظمى شهاب الدين مرعشى نجفى (قدس سره) در تعليقات خود بر كتاب " احقاق الحق " تا ليف علامه متكلم شيعه، قاضى نور الله حسينى مرعشى شهيد در جلد سيزدهم كتاب از صفحه 1 تا صفحه 74 مدارك و مآخذ حديث متواتر بر تنصيص رسول اكرم (صلى الله عليه وآله و سلم) را بر اينكه بعد از او دوازده امام خواهد بود از كتب اهل سنت آورده است. كسى كه طالب باشد بكتاب مزبور مراجعه نمايد.
پاسخ از اشكالات مهدى (عليه السلام) و طول عمر مخالفان ما شبهاتى را در پيرامون مسأله مهدى (عليه السلام) بيان كرده اند كه ما اجمالا قسمتي از آنها را كه تا اندازه اى قابل بحث بود، در اينجا آورده و از آنها جواب مىدهيم.
1 - مسأله طول عمر - مىگويند چگونه امكان دارد انسانى بيش از يك هزار سال عمر كند و اين چيزى است مستبعد بلكه غير واقع.
جواب: اينكه اين شبهه، استبعادى بيش نيست و استبعاد هيچ وقت دليل شمرده نمىشود، و وقتى كه دليل قطعى بر ولادت و غيبت حضرت اقامه گرديد ديگر جائى براى اين ايراد باقى نمىماند. وانگهى استبعاد هم، در امكان طول عمر حضرت موضوع ندارد. مگر قرآن درباره حضرت نوح (عليه السلام) نمىفرمايد كه:
" ما نوح را به سوى قومش فرستاديم و او در ميان آنها هزار سال الا پنجاه سال " براى تبليغ " درنگ كرد. پس سرانجام طوفان آنها را فرو گرفت در حالى كه ظالم بودند. " سوره عنكبوت آيه 14
و نقل شده است كه او هزار و سيصد سال عمر كرد. و انس بن مالك از پيغمبر گرامى (صلى الله عليه وآله) روايت مىكند كه او هزار و چهار صد و پنجاه سال زندگى كرد.
و نيز قرآن كريم به زنده بودن عيسى (عليه السلام) و بردن او به آسمان تصريح مىكند و رواياتى از طريق شيعه و سنى وارد شده است كه موقع ظهور حضرت مهدى (عليه السلام)، حضرت عيسى (عليه السلام) به زمين فرود آيد و پشت سر امام زمان (عليه السلام) نماز مىخواند. پس چگونه صحيح است كه زنده بودن مأموم را در زمان طولانى جايز دانسته اما زنده بودن امام را در زمان طولانى محال و غير ممكن بدانيم.
و درباره آدم (عليه السلام) هم گفته اند كه عمرش نهصد و سى سال بوده است چنان كه از تورات نقل شده است وشيث هم نهصد ودوازده سال عمر كرد و طبرسى در " اعلام الورى " ميگويد: شيعه و اصحاب حديث بلكه همه امت غير از معتزله و خوارج بر زنده بودن خضر اتفاق دارند و اكثر اهل كتاب هم بر همين عقيده اند.
و از زمخشرى در " ربيع الابرار " و از غير او نيز نقل شده است كه مسلمانان در زنده بودن چهار نفر از پيامبران متفق القولند، " ادريس و عيسى " كه در آسمانند و " الياس وخضر " كه در زمينند.
و قرآن كريم بر زنده بودن اصحاب كهف تصريح مىكند و مىفرمايد:
" پندارى تو آنان را بيداران در حالى كه آنها خفتگانند " سوره كهف آيه 17 آيا كدام شگفت انگيزتر است از اين دو، زنده بودن انسانى كه مىخورد و مىآشامد و راه مىرود و مىخوابد و بيدار مىشود و خودش را شستشو مىكند و به نظافت و پاكيزگى خود مىرسد، و يا چند نفر انسانى كه در آنها از اينها كه گفته شد اصلا خبرى نيست.
خلاصه: زنده ماندن انسان، ساليان سال هر چند هم طولانى باشد امرى
است ممكن و بررسيهاى دانشمندان هم نشان ميدهد كه عمر انسان يا نباتات را با تغيير شرايط زندگى مىتوان بالا برد و براى عمر انسان نبايد حد معينى قائل شد و بر اين اساس، يك فرد انسانى امكان دارد هزاران سال زندگى كند و اعتقاد به طولانى بودن عمر امام زمان (عليه السلام) را هر چند به چندين هزار سال بيانجامد بايد امرى ممكن و عملى تلقى كرد.
2 - فلسفه غيبت دومين شبهه اين است كه امامى كه از نظر ما پنهان است چه فايده مىتواند در بر داشته باشد. آيا بود و نبودش در اين حال مگر فرقى دارد؟
جواب: وقتى كه وجود و بقاء حضرت مهدى (عليه السلام) به موجب اخبار فراوانى كه بما رسيده قطعى شد لازم نيست كه ما حتما فلسفه غيبت آن حضرت را بدانيم. چنانچه فلسفه خيلى از احكام بر ما نامعلوم و پوشيده است. ولى اجمالا مىدانيم كه در مورد بحث ما يك مصلحت نهانى موجود است اگر چه آن مصلحت بر ما مخفى و پوشيده است. چنان كه مصلحت در اينكه نماز مغرب سه ركعت و نماز خفتن چهار ركعت است سرش بر ما پوشيده است. آيا مصلحت در آفرينش حيوانات و حشرات موذى مانند ببر و پلنگ و گرگ و مار و عقرب و مگس و پشه چيست؟ بر ما معلوم است؟ نه ولى اجمالا مىشود گفت كه سبب غيبت آن حضرت ترس و خوف اوست از دشمنان. چنان كه پيامبر اسلام نيز از ترس مشركين در غار پنهان شد و بار ديگر هم از ترس در شعب مخفى گرديد. و در بعضى روايات هم به اين موضوع اشاره شده است و مادامى كه اين سبب موجود است غيبت هم موجود است و گناه تعطيل حدود و احكام نيز بر آنها است كه اين ترس را ايجاد كرده اند.
نگو كه اين ترس و خوف چيزى نيست كه مخصوص به زمان آن حضرت باشد و بس. بلكه در زمان پدران آن حضرت هم اين ترس و خوف بوده است ولى آنها در ميان مردم ظاهر شدند و احكام و دستورات دين را به شيعه بيان كردند و راه تقيه را با طاغوتيان و ستمكاران پيش گرفتند. پس چرا او راه آنها را نپيموده است؟
زيرا در جواب گوئيم: آن حضرت چنانچه سيد مرتضى علم الهدى فرموده است مأمور به تقيه نيست. بلكه آنچه بر او واجب و فرض است، جهاد و مقاتله با دشمنان و اقامه دين خداست چنانچه اخبار و روايات متواتر از امامية و غير امامية بر اين سخن گواه است بر خلاف پدرانش كه اكثر آنان مأمور به خروج و
قيام و جهاد و قتال نبوده اند. چنانچه عيسى (عليه السلام) جنگ نكرد چون جهاد بر او واجب نبوده است. بر خلاف پيغمبر اسلام صلى الله عليه وآله و سلم) كه جنگ كرد و جهاد بر او واجب بوده است. و روشن است كه احكام شرع بر حسب مصالح تغيير پذير است. (25) و نيز سيد در رساله مختصرى كه درباره غيبت نوشته است مىفرمايد:
" نحن نجوز ان يصل إليه كثير من اوليائه والقائلين بامامته فينتفعون به " (26) يعنى: ما تجويز مىكنيم كه كثيرى از اولياء او و آنهائى كه قائل به امامتش هستند به محضرش برسند و از آن حضرت منتفع شوند.
و استاد بزرگوار ما آيت الله علامه سيد محمد حسين طباطبائي در اين مقام چنين مىفرمايد:
" مخالفين شيعه اعتراض مىكنند كه شيعه، وجود امام را براى بيان احكام دين و حقايق آئين و راهنمائى مردم لازم مىدانند و غيبت امام، ناقض اين غرض است زيرا امامى كه بواسطة غيبتش، مردم هيچگونه دسترسى به وى ندارند، فايده بر وجودش مترتب نيست. و پاسخ ميدهد اينان به حقيقت معنى امامت پى نبرده اند. زيرا در بحث امامت روشن شد كه وظيفه امام تنها بيان صوري معارف و راهنمائى ظاهرى مردم نيست و امام چنان كه وظيفه راهنمائى صورت مردم را به عهده دارد همچنان ولايت و رهبرى باطنى اعمال را به عهده دارد و او است كه حيات معنوى مردم را تنظيم مىكند و حقايق اعمال را به سوى خدا سوق ميدهد.
بديهى است كه حضور و غيبت جسمانى امام در اين باب تأثيرى ندارد و امام از راه باطن به نفوس و ارواح مردم اشراف و اتصال دارد اگر چه از چشم جسمانى ايشان مستور است و وجودش پيوسته لازم است اگر چه موقع ظهور و اصلاح جهانيش تاكنون نرسيده است " (27) و در روايت جابر جعفى آمده است كه به رسول الله (صلى الله عليه وآله و سلم) عرض كردم " آيا در غيبت او (مهدى عليه السلام) دوستان آن حضرت از او منتفع مىشوند؟
فرمود: " قسم به آنكه مرا به حق به پيغمبرى مبعوث كرده است، در زمان غيبت او كسب روشنى مىكنند و به سبب ولايت او از او منتفع شوند مانند انتفاع مردم از خورشيد وقتى كه او را ابر مستور سازد.. " (28)
شبهه سوم -. اين است كه مىگويند: در مقابل اين همه سلاحهاى نيرومند و مدرن، شمشير امام زمان (عليه السلام) چگونه مىتواند مقاومت كند؟
جواب: اين است كه اولا شمشير در روايات بعنوان سمبل ذكر شده است، نه اينكه خصوصيتى در آن بوده باشد.
ثانيا: اگر بنا باشد، خرق عادت در كار باشد آن وقت شمشير امام زمان (عليه السلام) با اراده پروردگار، كار خود را مىكند و تمام قدرتها را از سلاحهاى نيرومند سلب گردد و همانند آهن پاره هاى بى مصرف، به درد نمىخورد و چون مهدى (عليه السلام) مؤيد به نصرت پروردگار است در پيروزى وى چيزى مانع نگردد و در روايت محمد بن مسلم آمده است كه گفت: شنيدم از حضرت باقر (عليه السلام) كه مىفرمود:
" قائم ما بوسيله ترس (كه در دل دشمنانش افتد) يارى شود و به نصرت خداوندى تأييد گردد. " (29) ثالثا: وقتى نظامى و غير نظامى همه ناراحت و از زندگى سير شدند، وقتى كه صداى يك رهبر الهى، يك رهبر آسمانى دادگستر و نجات دهنده بشر، به گوششان رسيد، آن وقت همگان از نظامى و غير نظامى به سوى او مىشتابند و فرمانده و نظامى با اسلحه تسليم مىشوند چنان كه در جنگها ديده شده است كه گروهى بيشتر و مجهزتر در اثر نارضايتى و ناراحتى، تسليم گروه ضعيف و كمترى شده اند.
مورخ شهير، بلاذرى متوفى سال 279 ه‍ ق در كتاب " فتوح البلدان " ميگويد:
در زمان خلافت عمر بن الخطاب، هرقل امپراطور روم لشگريان خود را براى جنگ با مسلمانان جمع كرد. در آن موقع مسلمانان شهر حمص را از شهرهاى شام (سوريه) فتح كرده بودند و از مردم آنجا (بر طبق معمول) جزيه گرفته بودند. جزيه را به مردم برگرداندند و گفتند: ما از يارى و دفاع شما عاجزيم. مردم حمص گفتند كه حكومت و دادگرى شما براى ما محبوبتر است
از آنچه بر ما گذشته است كه مردمى بوديم ستمديده و بينوا. ما با فرماندهى شما لشگر هرقل را از شهر دفع مىكنيم. يهوديان گفتند به تورات قسم كه نگذاريم فرمانده روميان وارد شهر حمص گردد، و در اين راه مىكوشيم و بر روميان پيروز مىشويم مگر اينكه توانائى را از دست داده و مغلوب آنها شويم.
يهوديان، دروازه هاى شهر را بستند و به حراست و نگهدارى شهر همت گماشتند. هم چنين مردم ديگر شهرها نيز از يهوديان و نصارى كه با مسلمانان صلح كرده بودند گفتند: اگر روميان و پيروانشان بر مسلمانان غلبه كردند، چاره اى نيست جز اينكه ما به حال نخستين برگرديم و اگر نه تا آخرين نفر كه از مسلمانان باقى است ما در كنار مسلمانان خواهيم بود و با روميان خواهيم جنگيد.
هنگامى كه خداوند متعال، كفار روم را مغلوب و مسلمانان را پيروز كرد، شهرها را به روى مسلمانان باز كردند و با رقص و سرود و شادى به پيشواز مسلمانان رفتند. (30)
شبهه چهارم اينكه مىگويند: اگر امام زمان (عليه السلام) موجود باشد، لازم آيد كه ظاهر شود و خروج نمايد. مگر دنيا را گناه و فساد وخونريزى و سستى عقايد دينى و تعطيل احكام و حدود وظلم و جور فرا نگرفته است؟
جواب: اينكه عقل ما در شناخت علل و اسباب كارهاى خداوند قاصر و كوتاه است. ما اجمالا مىدانيم كه غيبت آن حضرت به امر خداست و ظهور و خروجش نيز به امر خدا است و آگاهى ما به تمام علل و اسبابى كه دخالت در ظهور آن حضرت دارد، قاصر و عقل را به آن راهى نيست.
ما مىدانيم كه بين حضرت يوسف و پدرش حضرت يعقوب (عليهما السلام) مسافت زيادى نبود ويعقوب (عليه السلام) در فراق فرزندش، چندان به حزن و غم گرفتار آمد كه نور ديدگانش را از دست داد تا اينكه بشارت دهنده اى آمد و پيراهن يوسف را به صورتش انداخت، ناگهان بينا شد. در اين مدت، حضرت يوسف پدر را از جاى خود آگاه نساخت چون از جانب خدا فرمانى نرسيده بود. هنگامى كه خدا برايش اذن داد پدر را آگاه ساخت و به مصرش دعوت كرد.
روايات هم ميگويد: حضرت ظهور نكند تا دنيا از ظلم و جور پر گردد.
اگر گوئى اكنون آن زمان است گوئيم نه. بلكه آن وقتى است كه دنيا چنان گرفتار ظلم و جور شود كه مزاج مردم براى يك انقلاب الهى آماده شود.
ابو بصير و محمد بن مسلم مىگويند: از امام صادق (عليه السلام) شنيديم كه مىفرمود:
" ظهور قائم (عليه السلام) واقع نشود تا دو ثلث مردم نابود شوند " گفتيم: اگر دو ثلث مردم نابود شدند پس كه مىماند؟
فرمود: آيا دوست نمىداريد كه شما از آن ثلث باقى باشيد؟ (31) وقتى كه به مقتضاى روايت، دو ثلث بشر نابود شوند آن وقت خدا مىداند كه مردم چه حالى پيدا مىكنند. در اثر جنگ و به كار بردن سلاحهاى مدرن و گرسنگى و ترس شديد، مرگ سرخ يعنى مرگ با شمشير، مرگ سفيد يعنى
مرگ با طاعون. چنان كه در روايات آمده است و مردم در چنان محيط صبح و شام نمىكنند جز اينكه آرزوى مرگ كنند. در اين موقع است كه دلها به سوى خدا متوجه مىشود و از خدا مىخواهند كه آنها را از اين بدبختى نجات دهد و از اين همه بلا و ناراحتى برهاند. در چنين موقع است كه دنيا براى يك انقلاب الهى و تشكيل يك حكومت آسمانى آماده مىشود. وقتى كه منادى ندا كند كه " اى مردم آگاه باشيد اين است مهدى آل محمد (صلوات الله عليهم)، با او بيعت كنيد تا هدايت يابيد و مخالفت با حكمش نكنيد تا گمراه نشويد "، مردم فوج فوج از او استقبال كنند و به سوى وى روى آرند و دست رحمت پروردگار نيز بر سر مردم نهاده شود و فهم و درك آنها بيشتر گردد و صلاح خودشان را در پيروى از حكومت امام زمان (عليه السلام) تشخيص مىدهند و حكومت بزرگ الهى كه بر پايه رشد عقل و تكامل فكر و انديشه استوار است فراهم مىگردد.
از امام باقر (عليه السلام) روايت شده است كه مىفرمايد:
" إذا قام قائمنا وضع الله يده على رئوس العباد فجمع به عقولهم وكملت به احلامهم " (آنگاه كه قائم ما قيام كند، خداوند دست رحمت خود رابر سر بندگانش مىنهد پس عقلهاى آنها متمركز و كامل گردد.) (32) و مؤيد اين روايت، روايتى است كه عاصم بن حميد روايت مىكند از امام على بن الحسين (عليهما السلام) كه از حضرت درباره توحيد سؤال كردند.
امام در پاسخ فرمود:
" خداوند متعال مىدانست كه در آخر الزمان، مردمى از اهل تعمق و دقت باشند و سوره قل هو الله و آيات آغاز سوره حديد را تا " عليم بذات الصدور " نازل فرمود. پس هر كسى ما وراى آن را جويا شد هلاك گردد ". (33) تبريز سيد أبو الحسن مولانا 9 صفر 1412 مطابق 29 / 5 / 1370
پاورقى ها 1 - سوره 21، آيه 105، يعنى (بدرستى كه نوشتيم ما در زبور بعد از ذكر " تورات " كه زمين را ميراث گيرند بندگان من كه شايسته اند. از امام باقر (عليه السلام) روايت شده است كه آنها اصحاب مهدى (عليه السلام) است در آخر الزمان.
2 - ط تبريز، ص 246.
3 - ص 289.
4 - ص 260، مناهج المعارف يا فرهنگ عقايد شيعه در پاورقى بنقل علامه آقاى مير سيد احمد روضاتي 5 - ص 293 و 294 چاپ مطبعه حسان - قاهره 6 - شرح مبسوط منظومه، ج 1، ص 238 و 239 7 - شرح مبسوط منظومه، ج 1، ص 237.
8 - شرح مبسوط منظومه، ج 1، ص 236 و 237 9 - شرح مبسوط منظومه، ج 1، ص 236 10 - ديوان شمس تبريزى، ص 1189، چاپ هشتم، به تصحيح بديع الزمان فروزانفر 11 - محيى الدين چهره برجسته عرفان اسلامي، ص 408 12 - مصدر مزبور ص 409 13 - كتاب مثنوى، دفتر ششم، ص 555، چاپ علمي و فردوسى 14 - محيى الدين چهره برجسته عرفان اسلامي، ص 390.
15 - ص 21، ط بغداد (بنقل احقاق الحق، ج 13، ص 95) 16 - منتخب الاثر، ص 327 و 328 17 - احقاق الحق، ج 13، ص 90 18 - مصدر مزبور، ج 13، ص 91 19 - ص 472 20 - ص 473 21 - حق اليقين مجلسي، ص 280، چاپ 1347 ه‍ ش
22 - حق اليقين مجلسي، ص 281 و 282 23 - ص 3 24 - ص 365 25 - اللوامع الالهيه، ص 288.
26 - اللوامع الالهيه، ص 289 (در پاورقى از آيت الله شهيد قاضى طباطبائي) 27 - شيعه در اسلام، ص 152 28 - احقاق الحق، ج 13، ص 259 29 - اثبات الهداة، ج 7، ص 57.
30 - ص 143، چاپ مصر 1959 م 31 - عن ابى بصير و محمد بن مسلم قالا: سمعنا ابا عبد الله (عليه السلام) يقول: لا يكون هذا الامر حتى يذهب ثلث الناس: فقلنا: فإذا ذهب ثلثا الناس فما يبقى؟ قال: أما ترضون ان تكونوا الثلث الباقي؟ اثبات الهداة، ج 7، ص 402 32 - اثبات الهداة، ج 6، ص 367 33 - تفسير الميزان، ج 19، ص 68
كلمه نورانى از حضرت آيت الله حسن زاده آملى
بسم الله الرحمن الرحيم الحمد لله رب العالمين با سلام و دعاى خالصانه به حضور انور دوستان فاضل و گرانقدر " مديران محترم واحد برگزارى مراسم نيمه شعبان مسجد آيت الله انگجى تبريز " دامت بركاتهم الوافرة معروض مىدارد:
از اين خوشه چين خرمت ولايت رساله اى يا مقاله اى در شخصيت والاى حضرت بقية الله و تتمة النبوة، خاتم الاولياء على الاطلاق، قائم آل محمد صلى الله عليه وآله مهدى موعود صلوات الله عليه درخواست فرموده ايد.
داعى در موضوع مذكور آنچه را كه قرآن وعرفان و برهان حكم فرموده اند به صورتى رصين در يك رساله درسى متين به نام " نهج الولاية " به رشته نوشته درآورده است كه با ده رساله ديگر به نام " يازده رساله فارسى " به طبع رسيده است.
اينك در اجابت مسئول آن عزيزان سى كلمه از كلماتى كه به اميد " هزار و يك كلمه " نگاشته ايم ارسال داشته ايم كه اگر رأى ثاقب آن انصار ولي الله اعظم صواب نبيند و صلاح داند به جاى يك مقاله در عداد اثر مبارك و مفيد شما قرار گيرد و درج و طبع شود.
والسلام على من اتبع الهدى.
قم حسن حسن زاده آملى 15 ج 1 1412 ه‍ ق = 2 / 9 / 1370 ه‍ ش
شمه اى از زندگانى حضرت آيت الله استاد آقاى حسن حسن زاده آملى (دامت افاضاته) حضرت آيت الله آقاى حسن حسن زاده آملى به سال 1307 هجرى شمسى ديده به جهان گشوده اند. بعد از طى دوران مكتب خانه مرسوم آن زمان و دروس ابتدائى در اثر بارقه الهى وارد تحصيلات در رشته علوم اسلامي مىشوند و در مدرسه جامع آمل مقدمات، نصاب الصبيان، سيوطى، حاشيه، مطول، شرح نظام در صرف و تبصره علامه، شرايع محقق در فقه و مقدارى از قوانين، لمعه را در محاضر علماى آمل فرا مىگيرند و بعد از ملبس شدن به لباس مقدس روحانيت كه بدستور استادشان انجام مىگيرد به سال 1329 هجرى شمسى به تهران جهت ادامه تحصيلات علوم اسلامي عزيمت مىنمايند.
عزيمت به تهران جهت ادامه تحصيل:
آيت الله حسن زاده آملى در ابتداء ورود به تهران در مدرسه حاج ابو الفتح و بعدها در مدرسه مروى سكنى مىگزينند.
حضرتشان در تهران ادامه دروس لمعه و قوانين را از محضر مرحوم آيت الله آقاى سيد احمد خوانسارى (قدس سره) پى مىگيرند.
رسائل و مكاسب شيخ اعظم انصاري، كفاية الاصول و جواهر فقه (به صورت درس خارج)، اشارت شيخ الرئيس، يك دروه تفسير مجمع البيان، يك دروه درايه و يك دوره رجال اردبيلي و قسمتى از شفا و كتابهاى زيادى در علوم هيئت، نجوم و رياضيات را در محضر پر فيض مرحوم حضرت آيت الله ميرزا أبو الحسن شعرانى (رحمة الله عليه) تلمذ مىنمايند.
استاد، حكمت منظومه و قسمت الهيه اسفار و مقدارى تفسير را در محضر مرحوم حضرت آيت الله ميرزا مهدى قمشه اى (رحمة الله عليه) و قسمتى از شفا را در نزد مرحوم حضرت آيت الله ميرزا احمد آشتيانى (رحمة الله عليه) و باز مقدارى از شفا و شرح فصوص را خدمت جناب آقاى فاضل تونى و منطق منظومه را نزد جناب آقاى شيخ على محمد جولستانى فرا مىگيرند.
معظم له از شاگردان دروس فقه واصول مرحوم حضرت آيت الله شيخ محمد تقى آملى (رحمة الله عليه) و مدت پنج سال از شاگردان دروس خارج و اسفار مرحوم حضرت آيت الله آقاى ميرزا أبو الحسن رفيعي قزويني (رحمة الله عليه) مىباشند.
مجموع مدت تلمذ آيت الله حسن زاده آملى در محاضر اساتيد فوق الذكر در تهران حدود 13 يا 14 سال مىباشد.
عزيمت به حوزه علميه قم استاد در سال 1342 هجرى شمسى به حوزه علميه قم عزيمت نموده و ضمن شروع به تدريس از محاضر مرحوم حضرت آيت الله علامه طباطبائي و اخوى ايشان مرحوم جناب آقاى محمد حسن الهى (قدس سرهما) استفاده هاى وافرى مىكنند.
سابقه تدريس آيت الله حسن زاده آملى در حوزه علميه قم تنها در رياضيات فزونتر از 17 سال بوده و هم اكنون حضرتشان مشغول تدريس علوم عاليه مىباشند.
استاد به زبان فرانسه هم تسلط دارند.
تأليفات:
حضرت آيت الله حسن زاده آملى داراى تصنيفات زياد در حدود 112 جلد اعم از كتب و رسائل در علوم مختلفه هستند كه بيش از 40 مجلد به طبع رسيده است. در اينجا اشاره اى گذرا
داريم به فهرست عناوين قسمتي از تأليفات معظم له:
1 - تصحيح يكدوره نهج البلاغه (از روى نسخه خطى كه به يك واسطه از خط جناب سيد رضى استنساخ شده است) 2 - شرح نهج البلاغه 5 جلد 3 - اعراب گذارى جلدين اصول كافى مرحوم ثقة الاسلام كلينى 4 تصحيح خلاصة المنهج ملا فتح الله 5 - تصحيح و حاشيه كامل بر كشف المراد في تجريد الاعتقاد 6 - تصحيح كليه و دمنه ابو المعالى نصر الله منشى و ترجمه 2 باب باقيمانده از آن به سبك انشاى نصر الله منشى 7 - تصحيح يكدوره شفا شيخ الرئيس (از اول طبيعيات تا آخر الهيات) 8 - تصحيح و تحشيه تمهيد القواعد صائن الدين 9 - شرح فصوص قيصرى 10 - تصحيح و شرح فصوص الحكم فارابى 11 - تصحيح و تعليق بر اصول اقليدس 12 - هزار و يك نكته 13 - شرح عربي " تحفة الاجله في معرفة القبله " علامه حيدر قلى سردار كابلى بنام " دروس معرفة الوقت والقبله " 14 - حدود 9 سال استخراج تقويم 15 - ديوان شعر 16 - نهج الولاية (يكى از رسائل " يازده رساله فارسى " است) 17 - معرفت نفس 3 جلد 18 - مجموعه مقالات 19 - صد كلمه 20 - اتحاد عاقل به معقول (كتاب سال شناخته شده است) 21 - عيون مسائل معرفت نفس و شرح آن " سرح العيون في شرح العيون "
22 - نور على نور، در ذكر و ذاكر و مذكور.
23 - تصحيح " آغاز و انجام " خواجه طوسى و تعليقات بر آن 24 - نثر الدرارى على نظم اللئالى 25 - تصحيح كامل دوره اسفار با تعليقات بر آن 26 - شرح كامل زيج بهادرى 27 - تصحيح و شرح اكرمانا لاووس در مثلثات كروى 28 - خير الاثر در رد جبر وقدر 29 - هشت رساله عربي 30 - مقالات زيادى در مجلات و نشريات دينى و علمى
1) كلمه العالم ظل الله تعالى شأنه، فتدبر في قوله سبحانه: " قل كل يعمل على شاكلته "، وفي قوله صلى الله عليه وآله و سلم -: " ان الله خلق آدم على صورته "، فلو كان فيه تعالى اضطرار لوجد في العالم، ولما كان هو تعالى صرف الاختيار فالعالم كله مختار حتى الجمادات الشاعرات به المسبحات له، فبطل قول من نفى الاختيار عن الانسان فتبصر.
2) كلمه در دعاى مجى يكصد و هفتاد و هشت اسم الهى آمده است و پنجاه و هفتمين آن اسم اعظم " يا موجود " است كه مقدسهاى خشك سخت از آن رم مىكنند چه اين مىگويند: " وجود و موجود را عارفان و حكيمان به دهان مردم انداختند " با اين كه دعاى مجير را مرحوم كفعمي در بلد امين و مصباح از حضرت خاتم انبياء - صلى الله عليه وآله و سلم - روايت كرده است كه وقتى در مقام ابراهيم عليه السلام به نماز بود، جبرئيل آ را براى آن جناب آورد. (مصباح كفعمي ط ارحلى ص 268) امام امير المؤمنين على عليه السلام كه خود اسوه عارفان و قدوه حكيمان
است در خطبه نخستين نهج فرموده است: " كائن لاعن حدث، موجود لاعن عدم " و در خطبه چهل و نهم آن فرموده است: " فهو الذى تشهد له أعلام الوجود على اقرار قلب ذى الجحود " و در خطبه 183 فرمود: " الدال على قدمه بحدوث خلقه، وبحدوث خلقه على وجوده " وقريب به اين عبارات در مواضع ديگر نهج. عزيز نسفي در كشف الحقائق آورده است كه از آن جناب سؤال كردند كه وجود چيست؟ گفت: به غير وجود چيست. (ص 31 ط 1 ايران).
و نيز آن حضرت فرمودند: " فهذا الوجود كله وجه الله " به تفصيلى كه در رسالة لقاء الله نقل كرده ايم. (هشت رساله عربي ط 1 ص 37).
و امام سيد الشهداء عليه السلام در دعاى شريف عرفه فرموده است: " كيف يستدل عليك بما هو في وجوه مفتقر اليك ".
و امام جعفر صادق عليه السلام فرموده است: " يا من هداني إليه ودلني حقيقة الوجود عليه، وساقني من الحيرة إلى معرفته.. " به تفصيلي كه سيد ابن طاووس در جمال الاسبوع آورده است. (فصل 33 ص 325 ط 1 چاپ سنگى).
در اواسط مجلد پنجم كشكول شيخ بهائي چنين آمده است: " الدعاء المسمى بدعاء الحزين: اناجيك يا موجود ابكل مكان لعلك تسمع ندائى.. " (ص 550 ط نجم الدولة).
3) كلمه علم و عمل دو گوهر انسان سازند، آن مشخص و سازنده روان است، و اين مشخص و سازنده بدن، و هر دو غذاى انسانند، و غذا با مغتذى مسانخ و مجانس است، و بدن در همه عوالم مرتبه نازله است و تفاوت بدنها به كمال ونقص است ذلك تقدير العزيز العليم.
علم و عمل به منزلت دو بال نفس ناطقه اند كه به اندازه نيروى اين دو بال در عوالم بى پايان پرواز مىكند پروازى كه در نشأت شهادت داخل در عالم غيب مىشود، و در عالم غيب ظاهر در نشأت شهادت مىگردد.
پرواز برون ز حد و احصا * آنى چو هزار سالت اى دوست از اين اشارت سر اين گونه آيت را درياب كه حق تعالى به پيامبر فرمود:
" واسئل من ارسلنا من قبلك من رسلنا.. " اى پيامبر از پيامبران پيشين بپرس.
آرى صاحب نفس مكتفى با اين كه در عالم شهادت است وارد در عالم غيب مىشود از پيمبران پيشين مىپرسد. نيازى به تقدير مضاف نيست كه مثلا گفته شود اى واسئل أمم من ارسلنا من قبلك وعلمائهم. و نيز راز اين گونه روايت را فهم كن كه راوى از معصوم مىپرسد: آيا انسان كه از اين سرا رخت بر بسته است دوباره مىتواند كسان خود را در اين نشأت ديدار كند؟ در پاسخ فرمود آرى. پرسيد تا چه اندازه؟ فرمود على قدر منزلته، و در روايت ديگر على قدر عمله، و در ديگرى على قدر فضائلهم.
از اين لقاء سبوحى به حقيقت و واقع رجحت هم رسيده اى تدبرتر شد ان شاء الله تعالى. رسول خاتم - صلى الله عليه وآله و سلم - فرمود: " العلم امام العمل والعمل تابعه " علم امام عمل است زيرا كه كارى بى راهنمايى و پيشوائى دانش صورت نمىگيرد، و سعادت حقيقي انسان بدون نور علم وقوع نمىيابد، و مدينه فاضله انسانى جز با علم بايسته و عمل شايسته تشكيل نمىشود، بقول حكيم سنائى غزنوى:
علم نر آمد و عمل مادة * دين و دنيا بدين دو آماده نور علم عين نفس مىگردد كه هم ذاتش را فسحت وجود ميدهد، و هم چشم بيناى او مىشود. مسأله اتحاد علم و عالم و معلوم، و عمل و عامل و معمول از مهمترين مسائل علم الهى است، و معرفت نفس كه خود اساس همه خيرات و سعادات است روح آن نيل بدين حقيقت اتحاد است، و دروس اتحاد عاقل به معقول راقم به بسط و تفصيل مكتفل اثبات آن است.
4) كلمه از جناب وصى، امير المؤمنين إمام على عليه السلام مأثور است كه: " ظهرت
الموجودات عن بسم الله الرحمن الرحيم ". ظهور از آن حضرت وجود است كه به تعبير فارابى در مدينه فاضله مساوق حق است. نحويان ضمير را به ظاهر و بارز و مستتر تقسيم كرده اند، ظاهر آشكار است و بارز نيم آشكار و مستتر پوشيده.
بدين مثابت ظاهر وجود است كه هو الاول والاخر والظاهر والباطن، و بارز ممكن است كه برزو الله جميعا و برزوا الله الواحد القهار و مستتر در عرف عارف اعيان ثابته است و در اصطلاح حكيم ماهيات.
5) كلمه حروف جاره در حكم ظروف اند، يعنى چنان كه ظروف متعلق اند و متعلق مىخواهند حروف جاره نيز در اين حكم با ظروف شريكند، لذا نحوى ظرف را بر جار و مجرور نيز اطلاق مىكند و مىگويد اين جار و مجرور ظرفى است لغو يا ظرفى است مستقر.
ظرف لغو در اصطلاح نحو مقابل ظرف مستقر است، و اصطلاح هر قوم را بايد حفظ كرد. ظرف مستقر ظرفى است كه ضمير در آن خفته و نهفته است و بجاى ضمير نشسته است، و ظرف لغو ظرفى است كه خالي از ضمير است و بجاى ضمير ننشسته است.
اگر متعلق ظرف مطلقا چه جار و مجرور و چه غير آن از ظروف ديگر افعال عموم مقدر باشد آن ظرف مستقر است و اگر نه ظرف لغو. افعال عموم در اين نظم فارسى آمده است: افعال عموم نزد ارباب عقول * كون است و وجود است و ثبوت است و حصول تفضيل ضابطه مذكور اين است كه در سه صورت ظرف لغو است و در يك صورت ظرف مستقر بدين بيان.
1 - اگر متعلق ظرف افعال عموم ومقدر باشد ظرف مستقر است، مثل زيد في الدار، چنان كه گوئى زيد عندك
2 - اگر متعلق ظرف افعال عموم باشد ومقدر نباشد ظرف لغو است، مثل زيد كائن في الدار، زيد كائن عندك.
3 - اگر متعلق ظرف افعال خصوص ومقدر باشد باز ظرف لغو است، مثل بسم الله كه ابتدء يا استعين يا نحو آنها مقدر است.
4 - اگر متعلق ظرف افعال خصوص ظاهر باشد نيز ظرف لغو است مثل زيد دخل في الدار.
در قسم اول چون خبر محذوف است و ظرف بجاى آن نشسته است و در خبر ضمير است بدين لحاظ گويند ضمير در ظرف استقرار دارد و ظرف مستقر است. مثلا زيد في الدار تقدير و اصل آن زيد كائن في الدار است كه در كائن ضمير مستتر است و رابط خبر به مبتدا است، وفي الدار بجاى كائن نشسته است كه ناچار ضمير در ظرف قرار گرفته است، و اما آن سه وجه ديگر چنين نيستند كه خالي و عارى از ضميرند كه از اين عارى بودن از ضمير تعبير به لغو كرده اند.
6) كلمه كل الوجودات منطو في الوجود الصمدي، وتحت اسمائه الحسنى كل الماهيات والاعيان الثابتات، فعلمه بالجميع حضوري سابق عليها، فعلى تفضيلي لحضور كل وجود وكل ماهية بوجود واحد بسيط، فعلمه بالكل علم اجمالي في عين الكشف التفصيلي. وليس مفاد قول الحكيم: " بسيط الحقيقة " كل الوجودات والاشياء إلا مضمون نحو قوله تعالى: " والله بكل شيى عليم " " ولا يغرب عنه مثقال ذرة " فانهم 7) كلمه عارفان بالله صادر نخستين را به اسامى گوناگون از قبيل هيولاى كليه و هيولاى اولى وهباء و وجود منبسط و نفس رحمانى ورق منشور ونور مرشوش
وغيرها نام مىبرند. در اين كلمه نظر ما به تسميه آن به هيولى است. جسم طبيعى در حكمت مشاء مؤلف از هيولاى مادى و صورت مادى است. اما صادر نخستين هيولائى است كه جميع كلمات وجودية از عقل اول تا هيولاى اولاى مادى طبيعى بر آن منقش اند و قائم بدانند. نفس و بدن و ملكات نفس وصور برزخى نفس در حكمت مشاء و حكمت متعاليه بعنوان هيولى و صورت اند كه اينك بيان مىكنيم: هيولا و صورت عالم طبيعت كه دو اصل جسم طبيعى اند و جسم مؤلف از آن دو است بدين نحو است كه هيولى متحقق به صورت جسميه است هر چند صورت جسميه بدون نوعيه در خارج بوقوع نمىرسد، و صورت جسمانى شريكة العلة است و علت اصل مفارق راست كه هيولى را در كنف صورت تحقق مىدهد و نگاه مىدارد به تفضيل و بيانى كه در نمط اول اشارات شيخ و شرح خواجه بر آن آمده است، اما صادر نخستين جوهر مطلق و هيولاى كلى است كه محصل همه صور كلمات نوري وجودى ما سوى الله باذن الله است كه تحصل وتحقق صور وجوديه مطلقا اعم از مقارق و مقارن به اين هيولاى اعني وجود منبسط است به عكس هيولى و صورت ياد شده در حكمت مشاء كه هيولى به متحصل است. اما نفس و بدن: در اين نشأه نفس محصل بدن است و بدن بدان متحصل است يعنى نفس صورت بدن است، و در نشأه وراى طبيعت نفس هيولاى صور ابدان برزخى خود است و اين ابدان صور ملكات نفس اند، و همه از منشئات نفس اند و بدو متحصل اند و بدو قائم اند، پس نسبت با بدن در نشأه طبيعت نسبت صورت با هيولاى به اصطلاح حكيمان مشاء است، و نسبت آن با ابدان برزخى كه صور مثالى قائم بدويند نسبت هيولى وصور باصطلاح عارفان بالله است.
شيخ رئيس در تفسير سوره فلق، قضا را بر صادر نخستين اطلاق كرده است، وقدر را بر كلمات وجوديه منتقش بر او، ونعم ما فعل، و عبارت شريفش چنين است: " اول الموجودات الصادر عنه هو قضاؤه وليس فيه شر اصلا إلا ما صار مخفيا تحت سطوح النور الاول، وهو الكدرة اللازمة لما هيته المنشأة
من هو يته ثم بعد ذالك تتأدى الاسباب بمصادماتها إلى شرور لازمة عنها بعد قضائه والسبب الاول من معلولاته فيها هو قدره وهو خلقه " 8) كلمه در ميان پنج قوه ظاهرى فقط سمع و بصر بر بارى تعالى اطلاق شده است.
در قرآن مجيد و كتب ادعيه وجوامع روائى، سميع وبصير بسيار آمده است. و در همه رواياتى كه از خاصه و عامه كه به طرق وصور گوناگون در احصاى نود و نه اسم الهى مأثور است كه: " إن لله تسعة وتسعين اسما من دعابها استجيب له، و من أحصاها دخل الجنة "، اين دو اسم شريف آمده است. و با اين كه در احصاى بعضى از اسماى الهى اختلاف دارند در اين دو اسم متفق اند. و لكن در هيچ آيت و روايتى و در هيچ دعاى مأثورى اسم لامس و ذائق و شام بر حق تعالى اطلاق نشده است.
سميع وبصير از ائمه سبعه اسماى حسناى الهى اند كه عبارت از حى و عالم و مريد و قادر وسميع وبصير و متكلم اند، وحى امام ائمه است، و اراده چون بالا برود علم است. و همچنين صفات آنها ائمه سبعه صفات اند كه عبارت از حيات وعلم و اراده و قدرت وسمع و بصر و كلام است.
قواى لامسه و ذائقه و شامه توغل در مادة دارند، علاوه اينكه آنچه در تدبير نظام و حفظ انتظام امور مردم براى سلطان حكيم مدبر لازم است تا آحاد اجتماع را در مسير كمال و خطه عدل وا دارد، و آنان را از هرج و مرج طغيان و عصيان و تجاوز باز بدارد اين است كه بدانند سلطان به اوضاع آنها بصير و به احوالشان ناظر و به گفته هايشان سميع است، پس بدانچه گفته ايم در اطلاق سميع وبصير بر حق سبحانه تدبر شود. تفصيل بحث را در باب هفتم رساله ما بنام " كلمه عليا در توقيفيت أسماء " طلب بايد كرد.
9) كلمه موجودات مفارق را واحد بالعدد دانستن خالي از دغدغه نيست، بلكه
شيخ رئيس واحد بالعدد را بر واجب تعالى اطلاق كرده است، در فصل سوم از مقاله هشتم الهيات شفاء گفته است: " فقد بان من هذا ومما سلف لنا شرحه أن واجب الوجود واحد بالعدد.. " (ج 2 چاپ سنگى ص 223)، بلكه حضرت امام سيد الساجدين صلوات الله وسلامه عليه در صحيفه سجاديه فرموده است: " لك يا الهى وحدانية العدد " وحدانية منصوب است و مفعول مطلق بدين صورت: " لك يا الهى وحدانية وحدانية العدد " معنى واحد بالعدد واحد به كم منفصل است كه گويى يك و دو و سه وهكذا، مثلا زمين يكى و آفتاب يكى و فلك يكى وملك يكى و خدا هم يكى، واحد بالعدد بدين معنى محدود و معدود است وليس بذاك وبذلك در حق او صادق است كه با صمد بودن باريتعالى يعنى با وجود صمدى سازگار نيست زيرا هر چه كه معدود است محدود است و بالعكس. و به بيان امير المؤمنين على عليه الصلاة والسلام: " و من حده فقد عده "، و خود شيخ هم در اشارات و كتب ديگرش تصريح كرده است كه خداوند سبحان واحد بالعدد نيست فكيف التوفيق؟.
در جواب آن گوئيم: واحد بالعدد در فصل ياد شده شفاء به معنى واحد بالتعين وبالتشخص و بالشخص است چنان كه در فصل 18 نمط چهارم اشارات گفته است: " واجب الوجود بالمتعين.. " يعنى المتشخص. در بيان فرموده امام سجاد عليه السلام علاوه بر وجه مذكور وجوهى ديگر در رساله " لقاء الله " به تفصيل آورده ايم بدانجا رجوع شود.
10) كلمه فصول حقيقي اشياء، انحاء وجودات خاصه آنهايند، و فصول منطقى علامات و امارات و حكايات از آنهايند، لذا فصول حقيقي اشياء نه از مقوله جوهرند و نه از مقوله عرض بلكه فوق مقوله اند چه اگر فصول آنها عرض باشد لازم آيد تقوم جوهر به عرض، علاوه اينكه لازم آيد وجود يك حقيقت هم جوهر باشد و هم عرض، و اگر جوهر باشد جوهر خود جنس است و در تحصل
خارجي خود نياز به فصل دارد و باز نقل كلام در اين فصل مىشود و هكذا. اين مطلب شريف را نخست جناب شيخ رئيس در فصل ششم از مقاله نخستين قاطيقورياس شفا عنوان فرموده است (منطق شفاء ج 1 ص 45 ط مصر) و صاحب اسفار از اين تحقيق و تنقيب شيخ انتقال يافته است كه فصول حقيقي اشياء وجودات خاصه آنهايند.
چنان كه در تعليقه اى بر شفاء گويد: " كلمة عرشية إن الذى هدانا الله بنوره وأفاض على قلبنا بفضله هو أن الصور النوعية ليست بجواهر ولا بأعراض هي وجودات خاصة والوجود ليس بجوهر في ذاته ولا عرض.. " (ص 73 ط 1 رحلى چاپ سنگى). و در چند جاى اسفار متعرض بدين كلمه عرشيه شده است به خصوص در فصل سوم منهج سوم مرحله نخست آن، و در فصل هشتم مرحله چهارم آن (ج 1 ط 1 رحلى ص 70 و 119).
غرض اين كه علم به فصول اشياء كه در واقع معرفت به حقائق وجودى آنها است جز به طريق معفت شهودى ميسر نيست زيرا كه فصول منطقى حكايات فصول حقيقي وعلامات و امارات آنهايند، لاجرم معرفت شهودى به حقائق اشياء ارفع از معرفت نظرى بدانها است، معنى اين سخن نه اين است كه معرفت نظرى باطل است وعلم منطق ناصواب. فافهم، والله سبحانه ملهم الصواب.
و بايد دانست كه علوم حقيقي هم از طريق نظر و استدلال حاصل آيد و هم از طريق تصفيه واستكمال. دست فكر نظرى در معرفت برخى چيزها مانند وجود و بسائط مطلقا كوتاه است و لكن از طريق معرفت شهودى علم بدانها صورت پذير است، لذا در عبارت عارفان آمده است كه تحصيل علم بدين گونه چيزها از فكر نظرى ميسور نيست، ديگران از ظاهر عبارت آنان پنداشته اند كه عارفان مطلقا حكمت نظرى را مردود مىدانند و برهان منطق را منتج علم يقيني نمىشناسند، و اين پندارى ناصواب درباره آنان است، و اگر متصوفى به اطلاق فكرت نظرى را مذمت كند و نادرست داند به تعبير صاحب اسفار بايد او را از جهله صوفيه دانست. در اين كلمه عليا به تفصيل در رساله " قرآن وعرفان و
برهان از هم جدائى ندارند " سخن گفته ايم.
و چون فصل حقيقي هر چيز نحو وجود خاص آنست و شيئيت شيئى به صورتش است پس دانسته شود كه هر چه صورت آكد و أشد باشد بدن وى اضعف و اخس باشد چنان كه به حسب انفعال نيز اشد خواهد بود. صاحب اسفار در آخر فصل هشتم مرحله چهارم آن در تحرير اين مطلب فرموده است:
" ذكر اجمالي: كلما كانت الصورة اشد فعلية و شرفا ونورية كانت المادة القابلة لها أشد انفعالا وخسة وظلمة " سپس آن را به عنوان ذكر تفصيلي در چند سطر بسط داده است. نگارند در تعليقه اى بر آن گفته است:
إنك بالتدبر في الحجر تجد جسميته أخس من جسمية المعدني كالعقيق مثلا، وجسمية العقيق أخس من جسمية النامى كالشجر مثلا، وجسمية هذا أخس من جسمية الحيوان، وجسمية هذا أخس من جسمية الانسان. و هذا الاصل الرصين يهديك إلى كون معاد الانسان روحانيا وجسمانيا معا فان البدن إما عنصري او برزخى او عقلي بمراتب كل واحد منها على حسب مراتب النفس نقصا وكمالا - اعني أن النفس الضعيفة كان جسمها قويا في جسمية و بالعكس. والصورة الانسانية لا تخلو عن بدن قط، وتلك الابدان طولية والتفاوت بينها بالكمال والنقص. ويعبر عن البدن الغير العنصري الطبيعي بالبدن الدهرى والجسم الدهرى ايضا.
ثم إذا صارت النفس اشد فعلية وكانت المادة التابعة لها أشد انفعالا يرزق الانسان بطى الارض و ما شابهه من خوارق العادت.
11) كلمه اتفاق افتاد كه حكيم ملا على نوري و شيخ أحمد احسائي با فتحعليشاه قاجار نشسته بودند، فتحعليشاه امارت اصفهان را به فرهاد ميرزا كه ملقب به معتمد الدولة بود واگذار كرد، فقال الاحسائي: بمقتضى معطى الشيى لا يكون فاقدا له لابد أن يكون
هذا الملك اصبهان إذ فوض أمره إلى معتمد الدولة، وقال النوري في جوابه ما فوض بناء الاصبهان إليه بل فوض سلطنته إليه والملك واجد لها الان ايضا.
12) كلمه تغيرات اگر لبس فوق لبس است استكمالى است كه در سلسله طولى است لذا در لسان حكمت از آن تعبير به تغيرات طولى مىكنند، و اگر خلع ولبس است انقلابات كون و فسادى است كه در سلسله عرضى است لذا در لسان ياد شده تعبير به تغيرات عرضى مىكنند فافهم.
13) كلمه در صحف عارفان بالله هر يك از كلمات وجودى را به " حق مخلوق به " تعبير مىكنند، اين اصطلاح را از كريمه: " ما خلقنا السموات والارض و ما بينهما الا بالحق " (الاحقاف 4) اتخاذ كرده اند.
14) كلمه جميع محسوسات بالذات كه صور اشياء جزئيه وصور مدركه نفس اند معقولات كليه مىگردند، و جميع معقولات كه صور حقائق كليه وصور مدركه نفس اند تشخص خاص عقلانى مىيابند با اين كه براى نفس جزئى حاصل اند.
تفصيل اين كلمه را در " سرح العيون في شرح العيون "، و به خصوص در " الحجج البالغة على تجرد النفس الناطقه " در بيان برهان دوم نفس شفاء ذكر كرده ايم.
15) كلمه نفس را اطلاقاتى است كه در نكته 202 هزار و يك نكته آورده ايم، در اين كلمه غرض ما اين است كه حق سبحانه از زبان عيسى روح الله عليه السلام حكايت فرموده است كه گفت: " تعلم ما في نفسي ولا اعلم ما في نفسك " (المائدة
117) و نيز در قرآن كريم آمده است: " يا ايها الناس اتقوا ربكم الذى خلقكم من نفس واحدة " (النساء 2) و " وهو الذى أنشأكم من نفس واحدة " (الانعام 99)، و " هو الذى خلقكم من نفس واحدة " (الاعراف 190)، و " خلقكم من نفس واحدة " (الزمر 7).
مؤيد الدين جندى در شرح فص شعيبى فصوص الحكم فرموده است:
" اعلم أن حقيقة النفوس كلها من النفس الواحدة التى هي نفس الحق، وأما صور النفوس فانها تجليات نورية في النفس الرحماني يتنفس الحق بها عن الصور الجسمانية الطبيعية، فإن كانت أعنى النفس جزية فهى صورة من صور النفس الكلية الواحدة الرحمانية منفوخة في مادة نفسية نورية رحمانية، وان كانت نفسا كلية من النفوس للانسان الكامل فهى عين نفس الحق ظهرت في مرتبة حقيقة هذا العبد على نحو من الصورة " الخ 16) كلمه اين كلمه عليا صورت واقعه اى است كه از قرائت سوره مباركه واقعه براى راقم روى آورده است، و آن را در شرح عين 63 " سرح العيون في شرح عيون مسائل النفس " به رشته نوشته درآورده ام و به همان صورت در اينجا نقل مىكنم:
كان هذا المفتاق إلى ربه الغنى المغنى في الليلة الثالثة من شهر شعبان المعظم من شهور سنة تسع واربعمائة بعد الالف من الهجرة يقرء في بيته في بلد قم سورة الواقعة من القرآن الكريم، فلما بلغ إلى قوله سبحانه: " وأما إن كان من المكذبين الضالين فنزل من حميم وتصلية جحيم " فإذا تمثلت له الجحيم وارتفعت زبانيتها ولهبها، فشاهد قوله سبحانه: " وبرزت الجحيم لمن يرى " شهود عيان، من غير أن تمسه الجحيم وتؤذيه، مع أن التمثل متحقق في صقع ذات المدرك لانه نحو من الادراك، فالهمت بأمرين: أحدهما أنه يصح للانسان الطاهر من الريون والادناس والارجاس، الحافظ للمراقبة والعندية والاخلاص، والعامل لصالح الاعمال والافعال أن لا يمر بآية من الايات القرآنية إلا أن ما تخبر عنها من أية واقعة كانت تحققت في الخارج اولم تتحقق بعد تتمثل له على ما
هي عليها، سيما إذا كان الانسان ذا توجه تام وهمة وجمعية في تمثلها و مشاهدتها فإن للهمة تأثيرا معجبا في ما يريده الانسان ويشتهيه.
وثانيهما أن تمثل الجحيم مثلا في صقع نفس وإن كانت برزت لمن يرى و لكن التمثل العلمي الشهودى أمر، وبروزها لنفس ححيمة أمر آخر، والاول ربما لا يؤذى مدركه بل يوجب له العلم الابتهاجي والشهود الانبساطي بخلاف الثاني الموجب للعذاب الاليم فتبصر.
17) كلمه كلمه شجر و شجره، امروز در محاورات ما متبادر به درخت است نه گياه و بوته، و لكن در قرآن و حديث اطلاق بر بوته و گياه شده است. قوله سبحانه: " و لا تقربا هذه الشجرة فتكونا من الظالمين " (بقره 36) كه مراد بوته گندم است.
قوله علت كلمته " وانبتنا عليه شجرة من يقطين " (صافات 147) كه صريحا به بوته كدو، شجره اطلاق شده است.
در آيت نخستين نفرمود " هذه البقلة "، و در دومين نفرمود " بقلة من يقطين " مثلا.
در جوامع روائى ما از امام على بن موسى الرضا - عليهما السلام - روايت شده است كه در بيان شجره فرمود: " أشار لهما إلى شجرة الحنطة " اگر چه وجوه ديگر نيز در بيان آن روايت شده است، به تفسير مجمع ونور الثقلين و بحار طبع كمبانى ج 5 ص 44 رجوع شود.
در باب نهى من أ كل ثوما او بصلا أو كراثا أو نحوها، از كتاب مساجد صحيح مسلم چند حديث در اطلاق شجره، بر بوته پياز و سير روايت شده است، از آن جمله [.. سئل أنس عن الثوم فقال قال رسول الله صلى الله عليه وآله: " من أكل من هذه الشجرة فلا يقر ربنا ولا يصلى معنا ". و از آن جمله ".. فقال صلى الله عليه وآله: من أكل من هذه الشجر الخبيثة شيئا فلا يقربنا في المسجد.. ولكنها شجرة اكره ريحها] (ص 79 و 80 ج 2 معرب ط مصر)
حديث اخير را شيخ اكبر درفص محمدى فصوص الحكم آورده است و گفته است: " فقال في خبث الثوم هي شجرة خبيثة اكره ريحها، و لم يقل اكرهها فالعين لا تكره، وانما يكره ما يظهر منها، والكراهة لذلك " (ص 486 ط 1 از شرح قيصرى) و مانند كلمه شجر و شجره است، كلمه سمك و حوت كه امروز در محاورات ما متبادر به ما هي فلس دار حلال است، و لكن در لغت بر حيوانى كه فقط در آب زنده مىماند و در بيرون آب مىميرد اطلاق سمك و حوت مىشود، به تحقيقى كه جناب استادم علامه ذو الفنون ابو الفضائل حاج ميرزا ابو الحسن شعرانى شرف الله نفسه الزكيه در تعليقه اى بر وافى افاده فرموده است: ".. وقال في الصحاح: السمك خلق الماء، فيكون كل حيوان يعيش في الماء وحده سمكا.
وفي بعض كتب اللغة هو الحوت من خلق الماء، فيكون مرادفا للحوات و يكون الحوت أعم مما يتبادر إلى ذهننا. والظاهر ان كل حيوان بحرى يموت إذا خرج من الماء فهو حوت وسمك. فان كان ذا فلس فهو حلال و الا فهو حرام، و كل حيوان يعيش في البر الماء معا كالسرطان والسلحفاة والضفارع فهو حرام " (م 11 ط 1 ص 58).
18) كلمه الامكان الاستعدادي يقع في السلسلة العرضية دون الطولية بخلاف الامكان الذاتي. ثم الامكان الاستعدادي له لسان صدق على ناطق بأن كل حركة استكمالية فيها نظم خاص يرتقى الشيئ بذلك النظم إلى كماله اللائق له، وذلك النظم هو من سنة الله التى قال عز من قائل: " فلن تجد لسنة الله تبديلا ولن تجد لسنة الله تحويلا " (الفاطر 42 و 43) ولابد أن يكون ذلك النظم الارتفاعي تحت التدبير المتفرد بالجبروت. ولما كان ذلك الاستعداد يستكمل آنا فآنا فكلما زاد الشيئ استعدادا زاده الواهب تعالى شأنه كمالا فيعطى الاستعداد لكى يعطى الكمال " يا من لا تزيده كثرة العطاء إلا جودا وكرما ".
وبالجملة أن الامكان الاستعدادي يدلنا على وحدة الصنع الدالة على وحدة
الصانع المستجمع لجميع الكمالات الوجودية الصمدية.
ثم يستفاد من عطا الواهب آنا فآنا على حسب استعداد المتهب كذلك أنه لابد من مناسبته وارتباط بين المفيض والمفاض عليه كما أن بين كل مقدمات و بين صورتها العلمية التى هي نتيجتها وغايتها مناسبة خاصة، ولا يفيض فيض الفياض على شيئ مطلقا إلا بحسب مناسبة حاصلة بين المفيض والمستفيض، ثم اقرأ وارقه.
اين كلمه سامى را به عنوان لطيفه عرشيه در تعليقاتم بر غرر الفوائد به نام " درر القلائد " على غر الفرائد "، و نيز در تعليقاتم بر اسفار به نام " مفاتيح الاسرار لسلاك الاسفار " به هيأت مذكور تحرير كرده ام و در اينجا نقل كرده ام.
19) كلمه يكى از دوائر عظام در علم هيأت دائره نصف النهار است. و آن عظيمه اى است كه به دو قطب افق كه يكى سمت الرأس و ديگرى سمت القدم است، و نيز به دو قطب معدل النهار يعنى به دو قطب دائره استواى سماوى كه دائره استواى ارضى در سطح آنست مىگذرد. وبدين دائره، عرض بلاد تحصيل مىگردد چه عرض بلد قوسى از اين دائره است كه ميان قطب ظاهر افق اعني سمت الرأس و دائره معدل النهار، و يا ميان قطب ظاهر معدل النهار و دائره افق از جانب اقرب واقع مىشود.
در روايت دائره نصف النهار تعبير به فلك شده است كه تو را رسد به جاى دائره نصف النهار گويى: " فلك نصف النهار ". ابراهيم بن محمد الثقفى في كتاب الغارات باسناده عن الاصبع بن نباتة قال: قال على عليه السلام.. وقت صلوة الظهر إذا كان الغيظ يكون ظللك ومثلك وإذا كان الشتاء حين تزول الشمس من الفلك ذلك حين تكون على حاجبك الايمن الحديث (مستدرك الوسائل ج 1 ط 1 رحلى - ص 187).
ابو ريحان بيرونى در چندين جاى از قانون مسعودي كه مجسطى اسلامي است از دائره نصف النهار تعبير به فلك نصف النها كرده است. مثلا در باب
دهم از مقاله چهارم آن گويد: " الباب العاشر في معرفة الارتفاع في فلك نصف النهار " (ج 1 ط حيدر آباد دكن - ص 412). بلكه درباب سوم از مقاله نخستين آن گويد: " الدائرة والفلك اسمان يتعاقبان على موضع واحد فيتبادلان " (ج 1 ص - 54).
ونيز در روايت از دائره نصف النهار تعبير به حلقه شده است كه هرگاه شمس در آن حلقه داخل شود هنگام زوال است، چه تعبير شيرين ودلنشين و شگفت وشريف " قال النبي صلى الله عليه وآله " إن الشمس عند الزوال لها حلقة تدخل فيها، فإذا دخلت فيها زالت الشمس.. " (مستدرك الوسائل ج 1 ط 1 رحلى ص - 188).
و نيز در روايات، رسيدن مركز قرص شمس به دائره نصف النهار تعبير به موافات، و به وصول آن به خط زوال، و به وسط قبه، و به وسط سماء، و به كبد سماء شده است به تفصيلي كه از درس 21 تا درس 27 كتاب " دروس هيأت و ديگر رشته هاى رياضى " تقرير كرده ايم.
20) كلمه قدر شب را بدان كه بزرگترين نزول، و شريفترين عروج در شب بوده است.
اما نزول " " إنا أنزلناه في ليلة القدر "، وأما عروج: " سبحان الذى أسرى بعبده ليلا من المسجد الحرام إلى المسجد الاقصى الذى باركنا حوله ". در روز مشغله و آمد وشد و اسباب انصراف انسان بسيار است، به خلاف شب كه هنگام آرامش است قوله سبحانه: " إنا سنلق‍ى عليك قولا ثقيلا إن ناشئة الليل هي أشد وطئا وأقوم قيلا إن لك في النهار سبحا طويلا ". لذا أذكار و اوراد و خلوت را در شب تأثيرى خاص است كه در روز نيست، به خصوص در ثلث آخر ليل كه هوا تصفيه شده و با روح بخارى مزاج انسان مسانخ است، و بدن هم از خستگى بدر آمده است كه انتقالات و تمثلات و مكاشفات زودتر و بهتر و قويتر روى مىآورند، " و من الليل فتهجد به نافلة لك عسى أن يبعثك ربك مقاما محمودا ".
مقام محمود انسان كه حامد آن دانشمندان و فرشتگان و بلكه خداى
سبحان است، ادراك حقائق كلمات نوري موجودات كما هي از راه نظر و برهان است، و كمال آن بنحو شهود و عيان است. وإن شئت قلت إن المقام المحمود هو التشبه بالآله به قدر الطاقة البشرية، ومفاده أن من يكون علومه حقيقية وصنايعه محكمة وأعماله صالحة واخلاقه جميلة وآراؤه صحيحة وفيضه على غيره متصلا يكون قربه إلى الله وتشبهه به اكثر لان الله سبحانه كذلك.
ابن فارض در تائيه نيكو گفته است:
إذا أسفرت في يوم عيد تزاحمت * على حسنها أبصار كل قبيلة فارواحهم تصوب لمعنى جمالها * وأحداقهم من حسنها في حديقة وعندي عيدي كل يوم أرى بها * جمال محياها به عين قريرة وكل الليالى ليلة القدر إن دنت * كما كل أيام اللقا يوم جمعة و در ينبوع الحيات اين كمترين آمده است:
و ما ذقت في دهري من انواع لذة * فلا تعدل معشار أوقات خلوتي وفي لجة الليل الذكاء تلالات * وقد جرت الانهار من قلب صخرة وقد نور الروح أنين لياليا * وقد ظهر السردموع كريمتي وفى الذكر انسى ثم في الانس ذكره * تسلسل ذاك الدور يومى وليلتي فلا تترك الاسحار إن كنت ساهرا * ولا تهمل الاذكار في أي وقعة 21) كلمه قوله تعالى شأنه: " يوم يكون الناس كالفراش المبثوث " فراش پروانه است، و موضوع قضيه ناس است. يعنى ارواح ناس قوى نيستند، كالفراش المبثوث اند.
آرى انسان الهى است كه روح او عنقاى عرشى آشيان است.
فراش مبثوث را به انتشار و اضطراب ناس معنى فرموده اند، و لكن ممكن است اضطراب را به عبارات ديگر تعبير كرد. سر كريمه همان است كه به القاء سبوحى تأديه كرده ايم. اگر چشم برزخى انسان در همين نشأه باز شود اكثر ناس را در اياب و ذهاب به كوى و برزن و سكه و سوق كالفراش المبثوث
مىبيند. اين كمترين در برخى از منامات بلكه در حال يقظه بعضى ارواح را به صورت گنجشك ديده است، فافهم.
غالب آيات قرآنى به نداى يا ايها الناس مكى است، و به خطاب يا ايها الذين آمنوا مدنى است، فتبصر.
و به همين مثابت است قوله سبحانه: " يخرجون من الاجداث كأنهم جراد منتشر " (قمر 8) 22) كلمه قوله سبحانه: " يوم يفر المرء من أخيه وامه وابيه وصاحبته وبنيه " (عبس 34 - 36) به يك وجه معنى آن اين است كه انسانها به اقتضاى ملكاتشان به صورتهاى گوناگون محشور مىشوند كه از اين امر تعبير به تمثل اعمال و تجسم اعمال مىشود چنان كه به تفصيل در " دروس اتحال عاقل بمعقول " و در عين 63 عيون مسائل نفس و شرح آن سرح العيون بيان كرده ايم كه ملكات نفس مواد صور برزخىاند.
دگر باره به وفق عالم خاص * شود اعمال تو اجسام و اشخاص ملكات صالح به صورتهاى نيكو محشور مىشوند، و طالح به رويهاى زشت بلكه به صور حيوانات مفترس و موحش و موذى كه يفر المرء من اخيه الخ.
و اگر چشم برزخيت باز شود مردم را مطابق ملكاتشان به صور مختلف در همين نشأه نيز مىبينى. در ينبوع الحيوة گفته ام:
أناس كنسناس وحوش بهائم * أضل من الانعام دون البهيمة ولو كشف عنك الغطاء لتبصر * سباعا ذئابا أو ضباعا بغيضة صيرورة النفوس الآدمية على صور انواع الحيوانات مناسبة لاعمالهم و افعالهم المؤدية إلى ملكاتهم. ان تكرر الافاعيل من الانسان يوجب حدوث ملكات و اخلاق في نفسه، وكل ملكة وصفة تغلب على جوهر النفس يتصور النفس في القيامة بصورة تناسبها. (اسرار الآيات لصدر المتألين قده ط 1 رحلى ص 64 و 79)
23) كلمه ماهيات اشياء صور علميه آنهايند. عارفان از ماهيات تعبير به اعيان ثابته مىكنند چنان كه شيخ اكبر در فص موسوى فصوص الحكم بيان كرده است و شارح قيصرى در شرح آن گفته است: " الاعيان الثابتة هي الصور العلمية للعالم " (ص 448 ط 1 چاپ سنگى). و مراد آنان از اعيان ثابته صور علميه اشياء در مقام ذات احدى واجب تعالى است. و ماهيات در اذهان آدميان اظلال اعيانند. و وصف اعيان به ثابته فقط براى تمييز از اعيان خارجي است، يعنى براى فرق بين علم و عين است نه اين كه ثابته واسطه ميان وجود و عدم باشد.
حالا بدان كه ماهيت هر موجود كه صورت علميه اوست در مراحل وجودى او محفوظ است ولى وجودات او متفاوت و داراى درجات اند. مثلا انسان طبيعى و ذهنى و مثالى و عقلى و لاهوتى، صورت علميه او كه ماهيت اوست در همه يكى است و وجودات او متفاوت است، لذا رب نوع انسان يك فرد مجرد عقلانى است كه رب افراد طبيعى آن است، و آن مجرد و اين مادى هر دو از افراد نوع انسانند، و همچنين ارباب انواع ديگر كه از آنها تعبير به مثل الهيه مىشود، چنان كه در اين موضوع گفته ام:
والمثل لهذه الانواع * من كل نوع فرده الابداعي فالمثل من عالم الانوار * أرباب الانواع بإذن الباري جناب متأله سبزوارى در غرر الفرائد در مراتب وجودات يك ماهيت فرمايد:
للشيئ غير الكون في الاعيان * كون بنفسه لدى الاذهان و مرادش از شيئ ماهيت است، نه اين كه موجود عينى بنفسه ذهنى گردد زيرا كه اين معنى تجافى است و تجافى در نظام وجودى مطلقا چه در سلسله نزولى و چه در سلسله صعودى نادرست است. و به عبارت ديگر مراتب وجود هر موجود توقيفى است و ماهيت آن در هر مرتبه اش يك صورت علميه محفوظ است اعني همين يك صورت علميه در همه مراتب آن محفوظ است، چنان كه افراد انسان طبيعى به حسب وجوداتشان بر اثر كسب علم و عمل متفاوت اند
ولى همه افراد يك نوع اند. فتدبر.
24) كلمه در جامع بهادرى در وجه ترتيب سيارات آمده است كه " اگر شمس بالاتر يا فروتر بودى به سبب افراط و تفريط حرارت در نشو نماى مواليد ثلاثه فتورى عظيم رو مىداد، فتبارك الله أحسن الخالقين ". راقم گويد: لذا هنگامى كه شمس شمالى است قمر جنوبى است و بالعكس چه اگر مدارات هر دو در هنگام جنوبى بودن شمس يكى مىبودند يعنى نيرين هر دو جنوب مىبودند به سبب افراط سرما زمين معمور نمىشد، و همچنين اگر مدارات هر دو در هنگام شمالى بودن شمس يكى مىبود يعنى هر دو شمالى مىبودند به سبب افراط گرما زمين معمور نمىشد، أما چون هر يك از نيرين متقابل يكديگر در جهت جنوب و شمال در مدار ديگرى قرار مىگيرد سرما و گرما به اعتدال حفظ مىگردد، و مواليد را نشو و نماى موزون خواهد بود و زمين بدان معمور. و اين معنى را از كريمه " وهو الذى جعل الليل والنهار خلفة لمن أراد أن يذكر أو أراد شكورا " (الفرقان 63) مىتوان استفاده كرد، بدين بيان كه روزهاى شمالى بودن شمس بجاى شبهاى جنوبى بودن آنست و بالعكس. فافهم.
چنان كه همين معنى را از اختلاف ليل ونهار كريمه " إن في خلق السموات والارض واختلاف الليل والنهار لايات لاولى الالباب " (آل عمران 191) و مانند آن از آيات ديگر نيز مىتوان استفاده كرد.
همين معنى را أعنى قرار گرفتن نيرين در مدارات يكديگر به بيان فوق را صاحب اسفار در فصل يازدهم موقف هشتم الهيات آن بدين عبارت آورده است: " ولما كان القمر نائبا للشمس خليفة لها في النضج والتحليل إذا كان قوى النور جعل مجراه يخالف مجراها في الصيف والشتاء شمالا وجنوبا، فالشمس تكون في الشتاء جنوبية والقمر شماليا لئلا ينعدم السببان، وفي الصيف به عكس ذلك لئلا يجتمع المسخنان " (ج 3 ط 1 رحلى ص 130)
25) كلمه در كتب رياضى و فلسفى " مقدر " را در كم متصل به كار مىبرند، و " عاد " را در كم منفصل. مثلا مىگويند اين قوس مقدر آن زاويه است، و اين عدد عاد آن عدد است، چون عدد چهار كه عدد شانزده است. و عدد عاد را عدد مفنى نيز گويند.
26) كلمه مركب را از راه تحصيل معرفت به اجزايش خواه مادة و صورت خارجي و خواه ذهنى مىتوان شناخت، أما بسائط را به چه نحو بايد شناخت؟ وانگهى اگر بسائط را به لوازم آنها مىشود شناخت جواهر مفارقه كه عارى از لوازم اند به چه نحو شناخته مىشوند؟ و به خصوص اول تعالى چگونه شناخته مىشود؟ و آيا همه شناختها منحصر به طريق معرفت و حجت منطقى اند، و يا از طريق ديگر نيز مثلا شهود يعنى مشاهده اشراقية مىشود حقائق را شناخت؟ و ديگر اين كه همان گونه كه تحصيل مجهول مطلق ندارد خطاب به مجهول مطلق نيز چنين است، و ما حق سبحانه را چگونه خطاب مىكنيم؟ علاوه اين كه علم ما به اعيان جواهر أعنى به خود جوهر چگونه است؟ زيرا آنچه را كه در خارج مىبينيم و يا به قواى ديگر حواس ادراك مىكنيم همه اعراض اند، پس چگونه علم به جوهر تحصيل مىكنيم؟ در حل اين مسائل به اشارات ذيل بايد توجه داشت:
الف - وجود مساوق با حق و متن اعيان است بدان نحو كه در رساله " وحدت از ديدگاه عارف وحكيم " و در رساله " أنه الحق " بيان كرده ايم، لذا هر موجودى به اندازه حظ وجودى خود جدولى از بحر بيكران وجود است، و آنچه را كه مىيابد از اين جدول مىيابد. فافهم.
ب - در ذات انسان قوائى نهفته اند كه به منزلت روزنه ها و راهها به سوى واقع اند، وان شئت قلت: روابط انسان بحقائق خارجي اند كه بدانها به خارج
دست مىيابد. علامه قيصرى در شرح فص عيسوى فصوص الحكم فرمايد: إن المدرك لا يدرك شيئا ما كان إلا بما منه فيه (ط 1 ايران ص 328) يعنى مدرك چيزى را ادراك نمىكند مگر بواسطة و سبب آن قوه ومنه اى كه در اوست، لاجرم بايد بين اين واسطه و رابطه با شيى خارجي كه مدرك اين مدرك است سنخيت و جنسيتى بوده باشد و اگر نه لازم آيد كه قانون اعداد و عليت لغو باشد و اين سخنى سخت استوار است. و استوارتر و مهمتر از آن فرموده امام ثامن الحجج على بن موسى الرضا عليهم آلاف التحية والثناء است كه در توحيد صدوق روايت شده است: " قد علم اولوا الالباب أن ما هنا لك لا يعلم الا بما هاهنا " ج - اصل في الحكمة وهو أن تعريف البسائط باللوازم القريبة في الكمال كتعريف المركبات بذكر مقوماتها فإن التعريف البالغ هو ما يحصل في النفس حاق الحقيقة فلو كان المطلوب بسيطا وعرف باللوازم القريبة حصل في النفس ذلك فيكون التعريف باللوازم القريبة موصلا للذهن إلى حاق الحقيقة ويصير في هذا الباب كتعريف المركبات بالمقومات. (تفسير سوره توحيد شيخ رئيس).
وبه همين مفاد در حكمت مشرقيه فرموده است: " إن الاشياء المركبة قد توجد لها حدود غير مركبة من الاجناس والفصول، وبعض البسائط توجد لها لوازم يوصل الذهن تصورها إلى حاق الملزومات، وتعريفها بها لا يقصر عن التعريف بالحدود " (فصل 24 نمط 4 شرح خواجه طوسى بر اشارات).
و نيز شيخ در تعليقات گويد: " الوقوف على حقائق الاشياء ليس في قدرة البشر، ونحن لا نعرف من الاشياء إلا الخواص واللوازم والاعراض ولا نعرف الفصول المقومة لكل واحد منها الدالة على حقيقته.. " (التعليقات ط مصر ص 34).
و نيز در تعليقات گويد: " الفصل المقوم للنوع لا يعرف ولا يدرك علمه و معرفته.. " (ص 137) و به همين مفاد علامه قيصرى در شرح فص موسوى فصوص الحكم گويد:
" تعريف البسائط لا يكون إلا بلوازمه البينة (ط 1 ايران ص 461).
د - شيخ عارف محيى الدين عربي گويد:
ولست أدرك من شيئ حقيقته * وكيف أدرك شيئا انتموفيه ه - قال الشيخ ابن سينا: " حد الاشياء عسير "، وقال الشيخ ابو البركات:
" حد الاشياء يسير "، فوفقوا بينهم بأن مراد الاول الحقيقي، ومراد الثاني الاسمى.
و - صاحب اسفار فرموده است: " حقيقة الوجود هي عين الهوية الشخصية لا يمكن تصورها ولا يمكن العلم بها إلا بنحو الشهود الحضوري " (اسفار ط 1 رحلى ج 3 ص 17).
ز فيلسوف عرب يعقوب بن اسحاق كندى گويد: " إذ كانت العلة الاولى متصلة بنا لفيضه علينا وكنا غير متصلين به إلا من جهته فقد يمكن فينا ملاحظته على قدر ما يمكن للمفاض عليه أن يلاحظ المفيض فيجب أن لانيسب قدر احاطته بنا إلى قدر ملاحظتنا له لانها أغرز وأوفر وأشد استغراقا " (الاسفار ط 1 ج 1 ص 26).
27) كلمه علم كلام بدين سبب علم كلام ناميده شده است كه مشهورترين مسأله اى كه ميان مسلمانان درباره آن بسيار جدل واقع شده است مسأله كلام الله تعالى يعنى قرآن كريم است كه آيا قرآن قديم است يا حادث است. سپس اسم موضوع همين يك مسأله اعني كلام بر همه مسائل ومباحث اين فن اطلاق شده است و مجموع را علم كلام مىنامند.
چنان كه كليله و دمنه را، با اين كه چندين باب است و يك باب كليله و دمنه است از باب تسميه كل به اسم جزء، كتاب كليله و دمنه مىگويند.
و يا كتاب حماسه ابو تمام (حبيب بن اوس طائى) ده باب است و هر باب آن در موضوعى خاص به اسم باب اول آن كه در حماسه است شهرت يافته است.
اين روش در نوشته ها بسيار به كار مىرود كه كتابي يا رساله و بابى به اسم يك جزء مهم و جالب توجه نام گذارده مىشود، بلكه سوره هاى قرآن كريم به موضوع بعضى از آيات آن سوره اسم گذارى شده است. و چند وجه ديگر در
تسميه علم ياد شده به كلام از شارح مقاصد گفته آيد.
بدان كه علماى اوائل بنا بر فرموده خداوند سبحان كه: " وكلم الله موسى تكليما " و مانند آن در قرآن، حق تعالى را متكلم و قرآن را كلام الله دانسته اند. پس از آن به عنوان اجلال و تعظيم قرآن گفته اند كه قرآن قديم است، و اشاعره از آنان پيروى كرده اند تا سخن به جائى رسيد كه فتوى داده اند اگر كسى قائل به خلق قرآن يعنى به حدوث آن باشد بدعت در دين آورده است، نه بلكه كافر شده است.
و پس از آن كه اشاعره مواجه با اعتراضات علمي بسيار شده اند به كلام نفسي و كلام لفظي تمسك جسته اند كه كلام الله نفسي و لفظى است، و قرآن كلام الله قديم به معنى اول است، و قرآن مكتوب كلام الله مخلوق و حادث به معنى دوم است و دال بر كلام نفسي است. و كلام نفسي را قسيم علم مىدانند.
شارح مقاصد گويد: ابو حنيفة وابو يوسف شش ماه در ثبوت كلام نفسي و قرآن بودن آن مناظره كرده اند، و بالاخره رأيشان بر اين استقرار يافت كه هر كس قائل به خلق قرآن يعنى حدوث آن بوده باشد كافر است.
وملا على قوشچى در شرح تجريد گفته است كه حنابله چنان در قول به قدم قرآن مبالغه كرده اند كه حتى بعضى از آنان گفته است جلد و غلاف قرآن هم قديم است تا چه رسد به خود مصحف.
فخر رازى كه خود اشعرى است در محصل اصرار دارد كه كلام الله تعالى قديم است، و در اثبات كلام نفسي به قول أخطل شاعر نصراني تمسك جسته است:
إن الكلام لفى الفؤاد وإنما * جعل اللسان على الفؤاد دليلا خواجه طوسى در نقد المحصل در رد بر فخر گفته است: استدلال بدين بيت ركيك است، و اقتضاى آن اين است كه لال متكلم باشد زيرا كه بدين صفت است كه أخطل گفته است.
و نيز خواجه در نقد گفته است كه مسأله قدم كلام مبتنى بر همين بيت
اخطل به جائى رسيده است كه دانشمندان برخاستند و نشستند يعنى مجالس بسيار در بحث و گفتگوى آن روى آورده است و خلفاء براى آن بزرگان را تازيانه بلكه شمشير زدند، وشگفت تر اين كه كسى قائل بدين امر محال نمىبود وى را تكفير مىكردند.
شهرستانى در ملل و نحل گويد: " قال أبو الحسن الاشعري: الباري تعالى متكلم به كلام وكلامه واحد، والعبارات والالفاظ المنزلة على لسان الملائكه إلى الانبياء عليهم السلام دلالات على الكلام الازلي، والدلالة مخلوقة محدثة والمدلول قديم ازلى.. " (ص 196 1 ج 1 ط مصر).
نگارنده در تبليقاتش بر " كشف المراد في شرح تجريد الاعتقاد " پس از نقل عبارت ياد شده شهرستانى گفته است: " ما يعنى بقوله وكلامه واحد؟ فإن أراد علمه البسيط الاحدى القرآني الجمعى فلم جعل الكلام قسيم العلم؟ وبالجملة إن أراد وابا الكلام النفسي علمه الازلي الذاتي البسيط الاحدى القرآني الجمعى، و باللفظى الفرقان المخلوق الكتبى أو اللفظى فهو المراد، وإلا فلا فائدة في قيل و قال " (ط 1 ص 567).
تفتازانى را در اول شرح مقاصد بيانى مفيد در موضوع اين كلمه است كه گفت: " الاحكام المنسوبة إلى الشرع منها ما يتعلق بالعمل وتسمى فرعية و علمية، ومنها ما يتعلق بالاعتقاد وتسمى اصلية واعتقادية. وكانت الاوائل من العلماء ببركة صحبة النبي (صلى الله عليه وآله) وقرب العهد بزمانه وسماع الاخبار منه و مشاهدة الاثار مع قلة الوقائع والاختلافات. وسهولة المراجعة إلى الثقات مستغينن عن تدوين الاحكام وترتيبها أبوابا وفصولا، وتكثير المسائل فروعا و اصولا، إلى أن ظهر اختلاف الاراء والميل إلى البدع والاهواء وكثرت الفتاوى والواقعات ومست الحاجة فيها إلى زيادة نظر والتفات فأخذ ارباب النظر والاستدلال في استنباطالاحكام وبذلوا جهدهم في تحقيق عقائد الاسلام، واقبلوا على تمهيد اصولها وقوانينها وتلخيص حججها وبراهينها و تدوين المسائل بأدلتها والشبه بأجوبتها، وسموا العلم بها فقها، وخصوا
الاعتقاديات باسم الفقه الاكبر، والاكثرون خصوا العمليات باسم فقه، والاعتقادات بعلم التوحيد والصفات تسمية بأشهر أجزائه واشرفها، وبعلم الكلام لان مباحثه كانت مصدرة بقولهم الكلام في كذا وكذا، ولان اشهر الاختلافات فيه كانت مسألة كلام الله تعالى انه قديم أو حادث، ولانه يورث قدرة على الكلام في تحقيق الشرعيات كالمنطق في الفلسفيات، ولانه كثر فيه من الكلام مع المخالفين والرد عليهم ما لم يكثر في غيره، ولانه لقوة أدلته صار كانه هو الكلام دون ما عداه كما يقال للاقوى من الكلامين هذا هو الكلام. واعتبروا في أدلتها اليقين لانه لا عبرة بالظن في الاعتقاديات بل في العمليات. فظهر انه العلم بالقواعد الشرعية الاعتقاية المكتسب من ادلتها اليقينية.. " (ص 196 ط 1 تركيه) نگارنده گويد: آن كه تفتازانى در آخر گفته است " لا عبرة بالظن في الاعتقاديات.. " حق است، ولى اكثر كتب كلامي واغلب مسائل آنها چنان است كه صاحب اسفار در آخر فصل هشتم مرحله دوم آن فرموده است: "..
فمن أراد أن يصل إلى معرفة الله وصفاته وافعاله، ومعرفة ارسال رسله وانزل كتبه، وكيفية النشأة الاخرة واحوال الانسان بعد الموت، وسائر اسرار المبدء والمعاد بعلم الكلام وطريق المناظرة فقد استمسن ذاورم " ج 1 ط 1 ص 89). بسيارى از كتب كلامي حاكى اند كه مؤلفين آنها علماى عوام وعوام علمايند. وبه تعبير شيخ در فصل دوازدهم نمط پنجم اشارات: " فهولاء هولاء ".
28) كلمه رساله اى فقط در اعتقادات شخصى خودم نوشته ام، در آن رساله درباره قبله مدينه گفته ام: " اعتقاد من اين است كه قبله مدينه منوره بر جنوب افتاده است، و آن معجزه فعلى باقى رسول خاتم (صلى الله عليه وآله) است، چه اين كه با مكه مكرمه به تقريب كه تفاوت بين طولين ربع درجه و كمتر از آنست در سطح يك دائره نصف النهار واقع است، لذا قبله مدينه قبله قطع است و اجتهاد در آن جائز نيست. و آن كه عالم جليل شاذان بن جبرئيل در رساله
" إزاحة العلة في معرفة الله القبله " قبله مدينه منوره را از جنوب به مشرق سى و هفت درجه و ده دقيقه (10 37) منحرف دانسته است و صاحب بحار و ديگران از وى پيروى كرده اند نادرست است، و كسانى كه مثل علامه حلى در " تذكرة الفقهاء " عمل پيغمبر اكرم را در تعيين قبله مدينه اصل قرار داده اند و آن را قبله قطع دانسته اند و اجتهاد را در آن روا نداشته اند و اعتناى به جداول طول و عرض بلاد آن روز در اين موضوع به خصوص نكرده اند به حق سخن گفته اند و به صوب صواب رفته اند.
تفصيل اين مطلب را در درس 56 " دروس معرفة الوقت والقبله " (ص 376)، و در رساله " تعيين سمت قبله مدينه " كه يكى از رسائل يازده رساله مطبوع است، و در درس صد م " دروس هيأت و ديگر رشته هاى رياضى " بيان كرده ايم.
29 كلمه عارف رومى در دفتر دوم مثنوى فرموده است:
اين صدا در كوه دلها بانگ كيست * گه پر است از بانگ اين كه گه تهى است هر كجا هست او حكيم است اوستاد * بانگ او زين كوه دل خالي مباد هست كه او مثنا مىكند * هست كه آواز از صد تا مىكند مىزهاند كوه از آن آواز وقال * صد هزاران چشمه آب زلال متأله سبزوارى در شرح آن فرموده است: " آوا " مخفف آواز. " مثنا " دوباره. و اين كوه عالم ظاهر است كه صورت را بر مىگرداند.
" هست كه كآواز صد تا مىكند " و اين كوه جبروت و ملكوت است كه در وجود انسان كامل است. و نداء لاهوت يكى است، و در آنها صداهاى صد گونه مىشود. و عدد صد سبب اسماء حسنى صد گانه مىشود. يا گوئيم عقل بالفعل چون از صقع حق تعالى است و وجودات كلمات حق است كلمات عقليه همه نداء حق است با روح و سر و در مدارك جزئيه صد گانه نفسانيه
برزخيه و اخرويه صد گونه صدا را ابداع مىكند چه در عالم مثال مدارك صد مىشود زيرا كه مدارك جزئيه در عالم طبيعت ده است پنج ظاهره و پنج باطنه، و عالم مثال چون عالم وسعت است پس عدد مدارك جزئيه در قالب مثالى ترفع مىيابد و به نحو ضرب صد مىشود چه هر چه اينجا هست از فعليت و كمال آنجا هست بنحو اعلى.
و معنى ضرب كه گفتيم آنست كه هر يك از ده مدارك عالم مثال كار ده مدرك از آن مىآيد كه بصر آن بصر است وسمع و شم و ذوق و لمس تا آخر، و سمع آن سمع است و بصر است تا آخر، وقس عليه. و همه اينها اظلال و حكايات اند از براى عالم عقل، اين است كه مأثور است كه موسى عليه السلام از همه در كوه طور صدا مىشنيد.
و نيز مىگوئيم كه صد يا هزار باعتبار مظهريت كليات اسماء حسنى است و الا لا تعد ولا تحصى است، و مؤيد اين است آنچه در قصص است كه موسى در ميقات چون هفتاد كلمه بى واسطه شنيد طمع در رؤيت كرد، و تا چندين مرتبه هي مىگفت: " رب أرنى انظر اليك " و هر بار ملائكه به شكلهاى مهيب فرود آمدندى و بر گرد طور گشتندى و سخنهاى سخت و تعريض گفتندى و موسى همچنان در سؤال مبالغه مىكرد تا آن كه چون بار ديگر " رب أرنى انظر اليك " گفت هفتاد هزار موسى را ديد كه پشمينه ها بر سر بسته و عصاها در دست گرفته ديدار جويان " رب ارنى انظر اليك " مىگفتند. و بايد بدانى كه اينها صور مثاليه اند. و مقرب اين معنى آنكه تو هم كه پيغمبر نيستى و نظر توحيد خاصى را ندارى صور كثيره دارى كه لا تعد ولا تحصى چه در الواح علويه و سفليه صور تو ثبت است در نفوس فلكيه و در نفوس ارضيه و در خيالات و در صيقليات كه شيئيت شيئ به صورت است پس چه باشد امرآنان كه انفسهم في النفوس وارواحهم في الارواح واشباحهم في الاشباح و جان عالم اند و جان جان را آيت كبرى اند " ألم تر إلى بك كيف مد الظل " " مىزهاند " يعنى مىشكافد به سبب آن آوازها كه قدرت حق اند، در آن كوه
چشمه هاى علم و معرفت و اراضى قلوب مستفيدان از آنها سبز و خرم مىگردد به حيات حقيقي علوم و معارف (ص 130 شرح اسرار ط 1).
اين بود بيان حكيم سبزوارى در شرح اسرار. و در بحث مثل حكمت منظومه يعنى شرح غرر الفرائد نيز در ترفع قوى فرموده است: " القوى الظاهرة والباطنة في هذه النشأة عشر، وفي النشأة المثالية ايضا عشر لتطابق العوالم لكن لسعة عالم الفوق تضرب العشر في مثلها ففى سمعه ينطوى كل العشر، وفي بصره ايضا ينطوى كلها، وهكذا في كل واحدة من العشر، وفي النشأة العقلية ايضا توجد العشر وتضرب تلك المأة فيها تصير ألفا فمدرك واحد هو النفس في مرتبة ذاتها ببساطتها مشتمل على كل القوى الالفية ومنتزع منه مفاهيمها و مسمى لاسمائها.
بدان كه طلب رؤيت حضرت كليم عليه السلام بعد از رياضت اربعين كليمى بوده است، چه اين كه وواعدنا موسى ثلاثين ليلة ماه ذى القعدة بوده است، واتممناها بعشر دهه نخستين ذى الحجة، و در علت اتمام بعشر آمده است كه لسواك استاك آخر الثلاثين قبل الافطار، و چون اربعين را به اتمام رسانيد بدان نعم الهى كه در سوره اعراف آمد تشرف يافت: وواعدنا موسى ثلثين ليلة وأتممناها بعشر فتم ميقات ربه اربعين ليلة وقال موسى لاخيه هرون اخلفنى في قومي واصلح ولا تتبع سبيل المفسدين ولما جاء موسى لميقاتنا و كلمه ربه قال رب ارنى انظر اليك قال لن ترينى ولكن انظر الجبل فان استقر مكانه فسوف ترينى فلما تجلى ربه للجبل جعله دكا وخر موسى صعقا فلما افاق قال سبحانك تبت اليك وأنا اول المؤمنين قال يا موسى انى اصطفيتك على الناس برسالاتى وبكلامي فخذ ما اتيتك وكن من الشاكرين وكتبنا له في الالواح من كل شيئ موعظة وتفصيلا لكل شئ فخذها بقوة وأمر قومك ياخذ وا بأحسنها سأريكم دار الفاسقين " (الاعراف 143 146) در اربعين و ليله و ميقات و رؤيت وتجلى و رب مضاف به موسى و كلمه ربه و امر كليم به نظر به جبل ودك جبل و صعق موسى و نعمى بعد از اتمام
اربعين بدانها تشرف يافت و لطائف بسيار ديگرى كه در آيات ياد شده آمده است بايد تأمل به سزا شود و همچنين در رواياتى كه از اهل بيت عصمت در اين باب مأثور است، و ما به برخى از آنها درشرح عين 28 و 47 كتاب " سرح العيون في شرح العيون " اشارتى نموده ايم.
30) كلمه در ابطال تسلسل چند برهان اقامه كرده اند. در فصل چهارم مرحله ششم اسفار ده برهان در اين موضوع نقل شده است (ج 1 ط 1 ص 145 و 151)، نخستين آنها برهان وسط و طرف است كه صاحب اسفار آن را اسد براهين وصف فرموده است.
برهان وسط و طرف را ارسطو در مقاله اولى ما بعد الطبيعة بنام الف صغرى آورده است، و پس از وى فارابى آن را در آغاز رساله اثبات المفارقات نقل كرده است، و سپس شيخ رئيس آن را در تعليقات به عبارت موجز، و در فصل اول مقاله هشتم الهيات شفاء به تفصيل تقرير كرده است كه در اسفار عبارت شفا را در بيان برهان وسط و طرف حكايت كرده است. (ج 1 ط 1 ما بعد الطبيعة به تفسير ابن رشد ص 16.
و تعليقات ط 1 مصر ص 39. وشفاء ج 2 ط 1 رحلى ص 477) غرض عمده ما در اين كلمه اين است كه در ابطال تسلسل بايد دو اصل را در نظر داشت: يكى اين كه سلسله متسلسله موجودات بايد بالفعل كه ترتب على و معلولى است ملحوظ شوند كه علت با معلول است، نه سلسله تعاقبى زمانى كه موجودات امروزى متفرع بر ديروزيها هستند، و ديروزيها بر پريروزيها وهكذا كه در حقيقت اين نحو تسلسل تعاقبى زمانى آن ترتب على و معلولى نيست زيرا كه موجودات گذشته نسبت به موجودات بالفعل معداتند نه علل و اين قسم أعنى تسلسل تعاقبي زمانى از حريم بحث خارج است.
ارسطو - شرف الله نفسه در ابتداى برهان وسط و طرف بدين اصل اشاره فرموده است كه: " و من البين أن للاشياء ابتداء، و أن علل الاشياء الموجودة ليست
بلا نهاية.. " " الاشياء التى فيها متقدم ومتأخر يجب ضرورة أن يكون المتقدم هو العلة لما بعده.. ".
و شيخ در تعليقات بعد از تقرير برهان وسط وطف بدين اصل تصريح فرموده است كه گفت: " إذا كان معلول أخير مطلقا أي لا يكون علة البتة وعلة لذلك المعلول، لكن لابد لها من علة أخرى تكون هذه العلة في حكم الواسطة سواء كانت متناهية أو غير متناهية فلا يصح وجودها ما لم يفرض طرف غير معلول البتة. والعلة يجب أن توجد موجودة مع المعلول، فإن العلل التى لا توجد مع المعلول ليست عللا بالحقيقة بل هي معدات أو معينات وهى كالحركة " وهمچنين در شفاء پيش از ورود در تقرير برهان وسط وطرف گفته است:
" فنقول أما ان علة الوجود للشيئ تكون موجودة معه فقد سلف لك وتحقق، ثم نقول: إنا ذا فرضنا معلولا وفرضنا له علة.. ". كه به قول خود: " فقد سلف " ناظر به فصل دوم مقاله ششم الهيات شفاء است كه فرمود: " الفصل الثاني في حل ما يتشكك على ما يذهب إليه اهل الحق من أن كل علة فهى مع معلولها.. " (ج 2 ط 1 ص 434)، وهمچنين در فصل اول مقاله چهارم آن در وجوب وجود المعلول مع العلة التامة بحث فرموده است (ص 376).
و نيز فارابى بدين اصل اصيل نخست در تقرير برهان اسد و اخصر اشاره فرموده است: " إذا كان ما من واحد من آحاد السلسلة الذاهبة بالترتب بالفعل لا إلى نهاية.. " (اسفار ج 1 ط 1 ص 150). أعنى در ترتب بالفعل ناظر بدين اصل است، فتبصر.
اما اصل دوم اين كه منطق جناب استاد علامه ذو الفنون آية الله الكبرى حاج ميرزا أبو الحسن شعرانى روحي فداه در ابطال تسلسل اين بود كه هدف از ابطال تسلسل چيست و با چه كسى نزاع علمي داريم؟ الهى و طبيعى هر دو متفق اند كه اين موجودات منتهى به واجب بالذات مىشوند جز اين كه واجب بالذات در نظر مادى اصول ازليه به نام جواهر فرد واجزاء لا تتجزى و ذرات اتمى است كه از تصادم و تصادف و تراكم آنها اين مركبات پديد آمده اند بدان نحو
كه شيخ در اوائل طبيعيات شفاء از آنان حكايت مىكند، پس طبيعى هم قائل است كه اين موجودات منتهى به واجب بالذات مىشوند، و تسلسل را باطل مىداند، لذا بايد الهى بعد از ابطال تسلسل و منتهى نمودن موجودات به واجب بالذات در صدد اثبات اين كه واجب بالذات كه طرف سلسله موجودات ممكنه است مفارق است يعنى حى و عالم و مريد و مدبر و مدير و ديگر اسماء حسنى و صفات عليا است برآيد، چنان كه فارابى در آغاز رساله اثبات مفارقات بعد از آن كه برهان وسط و طرف را تقرير كرده است و سلسله موجودات ممكنه را به واجب بالذات منتهى كرده است در دنباله آن مىفرمايد: " البرهان على أنه مفارق أنه لو كان جسما.. " فافهم.
تعبير اصول ازليه از برهان الموحدين امام امير المؤمنين على عليه السلام است كه در خطبه 161 نهج البلاغه فرموده است: " لم يخلق الاشياء من أصول أزلية ولا من أوائل أبدية ".
73 لقب از: استاد جناب آقاى حبيب چايچيان " حسان " جلوه اى از حسن امام زمان * مىشود از منقبت او عيان تابشى از مهر جهانتاب او * جلوه گر از كثرت القاب او زانهمه اسم و لقب بى حساب * اين سه و هفتاد بشد انتخاب * * * (مهدى) و (قائم)، (خلف) و (منتظر) * (نصر) و (ملك)، (حجت ثانى عشر) (فجر) و (ضحى)، (نجم)، و (بهاء) و (ضياء) * (عدل) و (امان)، (خاتمة الاوصياء) (عزت) و (قدرت)، (فرج المؤمنين) * (غوث) و (ابو صالح) و (ماء معين) (ناظر) و (عين إله) و (ميزان) و (حق) * (وتر) و (حجاب إله) و (صبح) و (شفق)
(وارث) و (موتور) و (صراط) و (سبيل) * (محسن) و (احسان) و (خليل) و (دليل) (مهدى) و (حامد) و (حمد) و (تقى) * (مجتهد) و (عالم) و (هادى)، (نقى) (صاحب) و (منصور) و (امير) و (امام) * (ناطق) و (برهان) و (كمال) و (تمام) (طاهر) و (مرضى) و (رضى) و (زكى) * (صالح) و (عبد الله) و (صادق)، (ولى) (منتقم) و (مضطر) و (صابر)، (شكور) * (معتصم) و (غايب) و (مصباح) و (نور) (منعم) و (منان) و (يد الباسطه) * لطف خدا را بود او (واسطه) عاجزم از مدح امام زمان قطره ز دريا چه بگويد " حسان "
