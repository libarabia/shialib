صحيفة الزهراء سلام الله عليها تأليف جواد القيومي الاصفهاني تحقيق مؤسسة النشر الإسلامي التابعة لجماعة المدرسين بقم القدسة
صحيفة الزهراء (ع) تنظيم و ترجمه: فاضل محترم شيخ جواد قيومى موضوع: دعا و كلمات حضرت زهراء (ع) تحقيق و تصحيح: دفتر انتشارات اسلامي نوبت چاپ: اول تاريخ: ولادت حضرت زهراء (ع) 1373 تيراژ: 2000 دفتر انتشارات اسلامي وابسته به جامعه مدرسين حوزه علميه قم
بسم الله الرحمن الرحيم فاطمه كوثرى است كه خدايش او را عطا كرده است.
فاطمه رائحه طوبى است، كه بابش شب معراج از آن تناول نموده است.
فاطمه انسيه آسمانى است، كه با مامش - خديجه - قبل از تولد انيس بوده است.
فاطمه مادر ذبح عظيم است، كه او را ام ابيها نموده است.
فاطمه مام ائمه: دو سيد شباب اهل جنت است.
فاطمه نقطه مركزى وفد عازم مباهله نجران است.
فاطمه محور أب و بعل و بنى، در حديث كساء و خلقت است.
فاطمه.....
بل هي ام الكلمات المحكمة * في غيب ذاتها فكانت مبهمة في افق المجد هي الزهراء * للشمس من زهرتها الضياء بل هي نور عالم الانوار * و مطلع الشموس والاقمار فاطمه در محراب عبادت ضياء بخش ملكوت و سماوات است.
فاطمه حوراء انسيه است، كه دستانش به دستاس تأول، و بازويش به تازيانه ورم كرده است.
فاطمه معصومه ايست كه غضب و رضايش، غضب و رضا الله است.
فاطمه مرضيه، محدثه، طاهره، بتول، منصوره سماوات است.
فاطمه مدافع و غم خوار امام زمانش است، كه در آن لحظات سخت - وقت شهادت محسن - از فضه سراغ على (عليه السلام) را مى گيرد.
فاطمه مادر امام موعود قادر ذوالمنن - المهدى (عليه السلام) - ولى دم حسنين و محسن، منتقم كربلا است.
فاطمه در موكب تهليل و تسبيح، سوار بر ناقه با حلل محشر است.
فاطمه آخذ قميص الحسين (عليه السلام)، براى شفاعت محبين در موضع اجابت و پذيرش الله است.
* * * هم چنان كه در مقدمه " صحيفة المهدى (عليه السلام) " وعده داديم، هم اكنون " صحيفة الزهراء (عليها السلام) " آماده طبع و نشر است، كه به علاقمندان به معارف اهل البيت (عليهم السلام) تقديم مى گردد، اميد است مورد قبول پروردگار متعال قرار بگيرد، آمين.
دفتر انتشارات اسلامي وابسته به جامعه مدرسين حوزه علميه قم
بسم الله الرحمن الرحيم
از امام جواد عليه السلام روايت شده اى بانوى آزموده شده، خداوندى كه تو را آفريد پيش از خلقتت تو را آزموده، و تو را نسبت به آنچه در مقابل آن تو را آزمود شكيبا يافت، و ما معتقديم كه از دوستان خاص و تصديق كنندگان شما بوده، و در مقابل آنچه پدرت پيامبر و جانشين او - كه درود خداوند بر آنان باد - آورده اند صبور و شكيبائيم، از تو مىخواهيم كه اگر اين اعتقادمان درست است ما را بسبب تصديق آن دو بزرگوار بخودتان ملحق نمائيد، تا به خود بشارت دهيم كه بسبب ولايت و دوستى با تو پاك شده ايم.
التهذيب 6: 9 جمال الاسبوع: 86 بحار الانوار 100: 194
تقديم به پيشگاه ارجمند تو، اى زهراى عزيز.
به تو اى محبوبه خدا.
به تو اى آرام جان و سرور دل خاتم انبياء.
به تو اى دخت نبوت و مام ولايت.
به تو اى همسر و همتاى على.
به تو اى عطاى خداى سبحان و كوثر پر بهاى قرآن.
و بالاخرة، به تو اى والاترين بانوى جهان آفرينش اى عزيز دل و جان ما، اگر آن روز بر تو ستم كردند و از جسم پاك به خاك ناسپرده پيامبر شرم ننمودند، و حرمت خانه و كاشانه وحى را رعايت نكردند، و تو را در ميان درهاى بسته زندگيت بىرحمانه فشردند، اكنون ديده بگشاى و ببين چگونه مردان و زنانى در اندوه تو، زانوى غم به سينه گذارده و سرشك تلخ بر دامن مىريزند.
اگر آن روز بسوز دل ناله بر كشيدى، چه ناله ها كه از دل ما در غم تو برخاست، اى محبوبه خدا و پيامبر او، اگر آن روز با تو چنان كردند معجزه خداوندى آنست كه پس از آن همه پرده پوشى، باز رخسارت از پس ابرهاى قرون و اعصار نمايان گرديده و تو را به جهانيان مى شناساند.
شناخت شخصيت حضرت فاطمه (عليها السلام) فصلى است از كتاب رسالت الهى، و مطالعه آن كوششى است در راه معرفت روح اسلام، و ذخيرة اى گرانقدر براى انسان معاصر و تا آنگاه كه خلقت باقى است.
چرا كه او پرورده شده در دامان وحى خداست، كه پيامبر او را به عنوان " ام أبيها " مفتخر فرمود، او بخشى است از اسلام كه در وجود رسول اكرم تبلور يافته، و حياتش سرمشق هر زن مسلمان، بلكه هر انسان با ايمان در هر زمان و مكانست.
چرا كه فاطمه، چهره درخشان زن مسلمان، فروغ تابان معرفت، و نمونه روشن پرهيزكارى و خداپرستى است، اين درخشندگى به ساعتى مخصوص و روزى معين اختصاص ندارد، از آن روز كه وظيفه اش را تعهد كرد تا امروز و براى هميشه چون گوهرى بر تارك تربيت اسلامي مى درخشد.
اوست فرشته اى انسانى با گوهرى و الا، كه در والاترين نقطه وجود سرشته شده، اوست برتر از همه زنان گيتى كه در روز قيامت پرتوهاى نور او به همه جا مىتابد، و بالاخرة او فاطمه است، كسى كه از خشم او خداوند خشمگين و از خشنوديش خشنود است، اوست كه گناهكاران را شفاعت كرده و در بهشت جايشان دهد، و اوست كه وسيله تقرب ما در روز قيامت است.
و اينها همه تو صيفاتى است كه جز بخشى اندك از دنياى پر فضيلت و شرافت او را نمايان نساخته، و جز مختصرى از فضائل و مناقب وى را نمودار نمى سازد.
ولادت آن حضرت شخصيت هر فرد تا حدود زيادى به اوضاع خانوادگى و شخصيت و اخلاق پدر و مادر و محيط اجتماعى او بستگى دارد، پدر و مادرند كه شالوده و اساس شخصيت فرزند را پى ريزى مى كنند، و او را در قالب روحيات و اخلاق خودشان ريخته، تحويل جامعه مى دهند.
شخصيت فوق العاده و عظمت روحى و اخلاق پسنديده و همت عالى و فداكارى و شجاعت پيامبر، بر هيچ مسلمان، بلكه بر هيچ فرد مطلعى پوشيده نيست، در عظمت آن حضرت همين بس كه خداوند درباره ايشان مى فرمايد: " اى محمد اخلاق تو بزرگ و شگفت آور است. " مادر آن حضرت زنى بود بنام خديجه، او زن ثروتمندى بود كه به تجارت اشتغال داشت، و مردانى را براى اين منظور اجير كرده بود، بعد از آنكه پيامبر را به همين عنوان انتخاب كرد و امانت و صداقت او را ديد، به او پيشنهاد ازدواج كرد، زيرا از بعضى از دانشمندان عصر خويش شنيده بود كه ايشان پيامبر آخر الزمان است.
او نخستين انسانى است كه دعوت پيامبر را اجابت نمود، و اموال و ثروت بسيار خود را بدون قيد و شرط در اختيار او قرار داد.
عايشه گويد: از بس پيامبر خديجه را به خوبى ياد مى كرد روزى عرض كردم: يا رسول الله خديجه پير زنى پيش نبود، و خدا بهتر از او را به تو عطاء كرده است، پيامبر غضب نموده فرمود: به خدا سوگند خدا بهتر از او را به من نداده است، خديجه هنگامى ايمان آورده كه ديگران كفر مى ورزيدند، و مرا تصديق نمود وقتى كه ديگران تكذيبم كردند، اموالش را رايگان در اختيارم گذاشت وقتى كه سائرين محرومم نمودند، و خدا نسل مرا در اولاد او قرار داد.
در روايات وارد شده: هر وقت جبرئيل بر پيامبر نازل مى شد عرض مىكرد: سلام خدا را به خديجه برسان، و بگو خداوند قصر زيبائى در بهشت براى تو آماده كرده است، روزى جبرئيل بر پيامبر نازل شده عرض كرد:
خداوند بزرگ بر تو سلام فرستاده، مى فرمايد: چهل شبانه روز از خديجه
كناره گيرى كن و به عبادت و تهجد مشغول باش، و پيامبر طبق دستور خداوند حكيم چهل روز به خانه خديجه نرفت، و در آن مدت شبها به نماز و عبادت مى پرداخت و روزها روزه دار بود.
چون چهل روز بدين منوال سپرى شد فرشته خدا فرود آمده و غذائى از بهشت آورد و عرض كرد: امشب از اين غذاهاى بهشتى تناول كن، رسول خدا با آن غذاهاى روحانى و بهشتى افطار كرد، هنگاميكه بر خاست تا آماده نماز و عبادت شود جبرئيل نازل شده عرض كرد: اى رسول خدا امشب از نماز مستحبى بگذر و بسوى خانه خديجه حركت كن، زيرا خدا اراده نموده كه از صلب تو فرزند پاكيزه اى بيافريند.
امام صادق (عليه السلام) مى فرمايد: هنگامى كه خديجه با رسول خدا ازدواج كرد، زنان مكه با وى قطع رابطه نموده و به خانه اش نمى رفتند، و اين جهت اندوهناك بود، ولى هنگاميكه به حضرت فاطمه (عليها السلام) حامله گرديد، از غم تنهائى نجات يافت، و با كودكى كه در شكم داشت انس گرفت و با او سخن مى گفت.
جبرئيل براى بشارت پيامبر و خديجه فرود آمده و گفت: اى پيامبر كودكى كه در رحم خديجه مى باشد دختر ارجمندى است كه نسل تو از وى خواهد بود، او مادر امامان و پيشوايان دين است كه بعد از انقطاع وحى جانشين تو خواهند شد، پيامبر پيام پروردگار جهان را به خديجه ابلاغ نمود، و خديجه بدان نويد فرحبخش دلش را شاد گردانيد.
آرى، اراده پروردگار جهان بر اين تعلق گرفته بود كه ذريه طاهر و سلاله مطهر نبوى تنها از طريق فاطمه (عليها السلام) بوجود آيند، و اين زمين پاكيزه و منبت طيب، آن درخت برومند شرف و مجد را در خود بروياند.
سلاله پيامبر همان ذريه و اولاد فاطمه اند، و رفتار خاص پيامبر نسبت به آنان بهترين گواه بر اين دعوى است.
نامهاى آن حضرت از امام صادق (عليه السلام) روايت شده كه آن حضرت را نه نام است: فاطمه، صديقه، مباركه، طاهره، زكيه، راضيه، مرضيه، محدثه، زهرا.
نامهايى كه بر آن حضرت نهاده شده به مناسبتهائى انجام پذيرفته، و سنخيت بين اسم و مسمى مورد عنايت واقع شده است، و احاديث فراوانى مؤيد اين مطلب مى باشد، و در اينجا در مورد دو نام آن حضرت، يعنى فاطمه و محدثه مطالبى را ذكر مى كنيم.
فطم در لغت بمعنى بريده شدن است، و فاطم و فاطمه بمعنى بريده شده است، امام رضا (عليه السلام) از پيامبر (صلى الله عليه وآله) نقل فرموده كه علت نامگذارى ايشان به فاطمه آنست كه وى و شيعيانش از آتش بريده شده اند.
و در روايتى از امام باقر (عليه السلام) مى خوانيم كه علت نامگذارى ايشان به فاطمه آنست كه ايشان را بوسيله علم از شير گرفتند، يعنى ايشان مملو از علم و دانش مى باشد.
و در روايتى از امام صادق (عليه السلام) وارد شده كه علت نامگذارى ايشان آنست كه شر و بدى از ايشان بريده شده و در وجود ايشان راه ندارد.
يكى از نامهاى ديگر ايشان محدثه است، محدث كسى است كه فرشته بر او نازل مى شود، چنان كه امامان دوازده گانه محدث بوده اند حضرت فاطمه (عليها السلام) نيز محدثه بوده است.
از امام صادق (عليه السلام) روايت شده كه فرمود: فاطمه (عليها السلام) دختر پيامبر محدثه بود، اما پيامبر نبود، و از اين جهت او را محدثه ناميده اند كه فرشتگان از آسمان بر او نازل شده و با او سخن مى گفتند، همانگونه كه با مريم دختر عمران گفتگو داشتند.
روايات وارده در اين موضوع صريحا حاكى از آنست كه بعد از رحلت پيامبر، خداوند متعال براى تسلى خاطر آن حضرت فرشتگان را هم صحبت و مأنوس او گردانيد، و جبرئيل نزد ايشان مى آمد و تمام حوادثى كه بعد از زندگى ايشان اتفاق مى افتد را بوى خبر مى داد، وعلى (عليه السلام) آنها را مىنگاشتند، و نام آن مصحف فاطمه (عليها السلام) است، كه نزد امامان (عليهم السلام) بوده و هم اكنون در دست امام زمان (عليه السلام) مى باشد.
تعيين روز ولادت ايشان فاطمه اطهر بانوى بزرگ اسلام از پدر و مادرى بزرگ ولادت يافت، ليكن روز و بلكه سال ولادت ايشان بدرستى روشن نيست، يعنى تاريخ نويسان در آن همداستان نيستند، نه تنها در زاد روز ايشان چنين امرى صورت گرفته، بلكه تاريخ پيشوايان دين و ائمه معصومين، و نيز تاريخ تولد و رحلت پيامبر اكرم هيچ يك مورد اتفاق مورخان نمى باشد.
به هر حال، در آنچه در مورد سال ولادت اين اختر آسمانى گفته شده سه قول مشهور مى باشد: پنج سال قبل از بعثت، دو سال بعد از بعثت، پنج سال بعد از بعثت.
قرينه اى قابل توجه و قوى در عموم روايتهاى علماء و محدثان شيعه
وجود دارد و نشان دهنده آنست كه ولادت آن حضرت پس از بعثت واقع شده است، و اين قرينه ارتباط دادن ولادت ايشان با معراج پيامبر مى باشد، چرا كه در روايات آمده كه پيامبر فرموده اند: در شب معراج سيب بهشتى به من دادند و نطفه دخترم زهرا از آن مبدء تكوين يافته است.
با توجه به اين نكته كه علماء شيعه معراج را از دو سال بعد از بعثت تا شش ماه پيش از هجرت نوشته اند.
از طرف ديگر در روايتى كه شيخ صدوق در امالى خود آورده هنگام ولادت آن حضرت كسى از زنان قريش و بنى هاشم براى يارى خديجه نيامده و گفتند: اى خديجه نصيحت ما را نشنيدى و به يتيم أبو طالب شوهر كردى.
و مسلما اگر بپذيريم تولد پنج سال بعد از بعثت بوده، پيامبر در اين زمان يارانى داشت، و ديگر يتيم أبو طالب تلقى نمى گرديد، و گروهى بودند كه از جان و دل پيرو ايشان بشمار مى آمدند، و خديجه نيازى به يارى غير مسلمانان نداشت.
از سوى ديگر در چند روايت شيعه و سنى به همزمانى ولادت آن حضرت با نو سازى خانه كعبه اشاره شده است، و داستان تجديد بناى كعبه بر اثر سيل، و داورى پيامبر در نصب حجر الاسود مسلما پيش از بعثت يا اوائل بعثت بوده است، زيرا در سال پنجم قريش با پيامبر حالت خصمانه داشته و چنين داورى را به پيامبر نمى دادند.
در روايات شيعه آمده است كه ولادت آن حضرت پنج سال بعد از بعثت يا دو سال بعد از بعثت صورت گرفته، و روايات اهل سنت قول پنج سال قبل از بعثت را تأييد مى كند.
بديهى است كه زاد روز و يا سال مرگ شخصيتهاى بزرگ از نظر تحليل شخصيت ايشان چندان مهم به نظر نمى رسد، آنچه از زندگانى افراد برجسته و استثنائى براى نسلهاى بعد اهميت دارد اينستكه بدانند آنان كه بوده، چگونه زيستند، چه كرده اند، و چه اثرى در محيط اجتماعى خود و پس از آن نهادند.
دوران كودكى ايشان حضرت فاطمه (عليها السلام) در آغوش پر مهر مادرش حضرت خديجه (عليها السلام) پرورش يافت، و از شير پاك او كه از منبع شرافت و نجابت و برد بارى و فداكارى سرچشمه مى گرفت تغذيه شد.
دوران شير خوارگى و ايام كودكى آن حضرت در محيط بسيار خطرناك و اوضاع بحرانى صدر اسلام گذشت، مدتى از ايام كودكى ايشان در شعب ابو طالب سپرى شد، در حدود سه سال طول كشيد كه آن حضرت به غير از زندان سوزان شعب چيزى نديد.
پس از آنكه پيامبر و بنى هاشم از تنگناى شعب نجات يافته و به خانه و زندگى خود مراجعت نمودند، مناظر زندگى جديد و نعمت آزادى براى ايشان تازگى داشت و شادمان و مسرور بود، اما افسوس كه روزگار شادمانى آن حضرت دوامى نداشت، چرا كه مادر مهربانش خديجه را از دست داد، و اين حادثه روح حساس ايشان را افسرده نمود.
اما هر چه محروميت آن حضرت بيشتر مى شد اظهار محبت پيامبر نسبت به ايشان فزونى مى گرفت، و در روايات وارد شده كه رسول خدا تا صورت آن حضرت را نمى بوسيد به خواب نمى رفت.
اين حوادث سهمگين و گرفتاريهاى مداوم است كه روح افراد ممتاز و برجسته را تقويت مى كند و استعدادهاى درونى و نيروهاى نهفته آنان را به عرصه ظهور و بروز مى آورد، تا در مقابل مشكلات پايدارى كنند.
آرى، اوضاع بحرانى و خطرناك و حوادث دوران زندگى فاطمه (عليها السلام) نه تنها خللى در روح آن حضرت وارد نساخت، بلكه بر عكس گوهر وجودش را صيقلى داد و تابناك نمود، و براى هر گونه مبارزه‌‌اى دلاور و نيرومندش گردانيد.
در وجود آن حضرت ذخائرى از انسانيت، جوانمردى، عفت، بزرگوارى كه امكان داشت بانوئى به آن دست يابد، فراهم آمده بود، او مباهات مى كرد كه در مدرسه نبوت تربيت شده و در دانشگاه رسالت به كمال رسيده است.
در خانه پدرش كه مهبط فرشتگان الهى، و جايگاه نزول وحى خداوند بود پرورش يافته، و آموزگارانى چون پدر و شوهرش كه مجسمه انسان كامل بودند، داشت.
از مباحثاتى كه آن حضرت با أبو بكر نموده و به آيات قرآن استناد كرده است، اين واقعيت به ظهور مى رسد كه آن حضرت به آيات قرآنى احاطه كامل داشته، چرا چنين نباشد، در حالى كه قرآن را از زبان رسول خدا (صلى الله عليه وآله) شنيده، و در وجود او وعلى (عليه السلام) ديده بود، روح و روان خود را با مفاهيمش تلطيف و تصفيه نموده، و احكام و وظائف خود را از آن استخراج مى كرد.
او همچون ديگر خاندان اهل بيت از موهبت فصاحت و بلاغت بهره اى وافر داشت، با نيروى گفتار خود بر دلها فرمانروايى مى كرد و با بيان استوار
جانها را در اختيار مى گرفت، و با نيكوترين روشها سخن مى گفت، همه اين امتيازات در خطابه اى كه آن حضرت به مخالفت با تصدى مقام خلافت بوسيله أبو بكر و به محاجه با وى در مسأله فدك ايراد كرد، خود نمائى دارد.
ازدواج آن حضرت آنگاه كه خورشيد رخسار زهرا در آسمان رسالت بدرخشيد، و در افق جلالت ماه تمام شد، افكار همگان به او معطوف گشت، و همه چشمها بسوى او نگران شد.
اصحاب پيامبر چون ارزش و موقعيت آن حضرت را نزد پدر مى دانستند، از اينرو براى كسب شرافت و تقرب بيشتر به پيامبر خواستار ازدواج با ايشان شدند، ليكن پيامبر هر بار به نوعى روى موافقت از ايشان بر مى تافت.
تشخيص كفو و همتا بودن بشرى با بشر ديگر مطلبى است كه فهم انسان از درك آن عاجز است، و تنها خداى تعالى كه از ضمائر مخلوقات آگاه است مى داند چه كسى كفو و نظير كيست، و همتاى هر موجودى در عالم كدام است.
از اينرو اختيار فاطمه (عليها السلام) براى همسرى على (عليه السلام) انتخابى است الهى، خداى تعالى خود براى زهرا زوجى كه كفو و همتاى اوست را برگزيد و در اين عقد آسمانى خود خطبه مى خواند، و شهود اين ازدواج مقدس پيامبر و جبرئيل و فرشتگان الهى هستند.
و در نتيجه همين جهل و نادانى و ناتوانى بشر در شناخت مقام شامخ
ايشان است كه مى بينيم أبو بكر وعمر نيز خواستار ازدواج با آن حضرت مى شوند، و پيامبر در جواب ايشان چنين فرمود: فاطمه از آن خداست و در اين مورد هيچ گونه اختيارى ندارم و تنها خدا كه خالق زهر است و مى داند كفو و همسر و زوج شايسته او كيست.
امام ششم (عليه السلام) مى فرمايد:
" لو لا ان امير المومنين تزوجا لما كان لها كفو الي يوم القيامة وجه الارض، أدم فمن دونه. " اگر حضرت على (عليه السلام) با حضرت زهرا (عليها السلام) ازدواج نمى كرد، از حضرت آدم تا روز قيامت براى آن حضرت كفو و همتايى نبود.
زندگى مشترك ايشان زندگانى حضرت زهرا (عليها السلام) در خانه شوهر نمونه است، چون سراسر زندگانى او نمونه است، چون شوى او، پدر او، و فرزندان او نمونه اند، نمونه انسانهاى آراسته به فضيلت و خوى اسلامي.
زندگانى مشترك حضرت على و فاطمه (عليهما السلام) در سايه ارشادات پيامبر اسلام مى گذشت، آنان در امور زندگى با يكديگر تعاون و همكارى داشتند.
زندگى ايشان غالبا در تنگى معيشت مى گذشت، بطورى كه توانائى مال براى استخدام خدمتكارى نداشتند، كه در كارهاى سنگين و سخت آن حضرت را يارى نمايد، بسيار اتفاق مى افتاد كه اين زوج مهربان شبها در بستر زبر و خشن خود از سرما آرام نداشتند، اگر بالاپوش بر سر مى كشيدند پاهايشان از بستر بيرون بود، و اگر پا را در زير آن قرار مىدادند سرشان از آن بيرون قرار مى گرفت.
او طبيعتى بى نياز و روحى موقر و آرام داشت، از پدر خود شنيده بود كه ثروت و مال موجب بى نيازى نيست، بلكه بى نيازى در بى نيازى نفس و استغناى طبع آدمى حاصل مى شود.
همچنين از پدر خود شنيده بود كه مى فرمايد: پروردگار خواست تا بيابان مكه را انباشته از طلا نمايد و به من دهد، گفتم پروردگارا دوست دارم كه يك روز گرسنه و ديگر روز سير باشم، تا آن روز كه گرسنه ام تو را بخوانم و به نزد تو تضرع و عرض نياز كنم، و آن روز كه سير باشم شكر نعمت گذارم و حمد و ثناى تو گويم.
او همچون ديگر خاندان اهل بيت از موهبت فصاحت و بلاغت بهره اى وافر داشت، با نيروى گفتار خود بر دلها فرمانروائى مى كرد و با بيان استوار جانها را در اختيار مى گرفت، و با نيكوترين روشها سخن مى گفت، همه اين امتيازات در خطابه اى كه آن حضرت به مخالفت با تصدى مقام خلافت بوسيله أبو بكر و به محاجه با وى در مسأله فدك ايراد كرد خود نمائى دارد.
از انس بن مالك روايت شده كه روزى پيامبر خدا از ما پرسيد: زنان را چه چيز از همه نيكوتر باشد، كسى پاسخ آن را نمى دانست، حضرت على (عليه السلام) بى درنگ نزد حضرت فاطمه (عليها السلام) رفت و مسأله را از او پرسش كرد، ايشان فرمودند: چرا نگفتى كه زنان را نيكوترين چيز آنست كه به مردان نظر نكنند، و مردان نيز ايشان را ديدار ننمايند، حضرت على (عليه السلام) بازگشت و پاسخ پيامبر را به همان صورت كه از همسر خود شنيده بود عرضه داشت، پيامبر فرمود:
اى على چه كسى تو را بر آن آگاه ساخت؟ گفت: فاطمه، آنگاه پيامبر فرمود حقا كه فاطمه پاره تن من است.
چندى نگذشت كه تولد كودكانى عزيز فرح افزا و روشنى بخش آن خانه
محقر گرديد، و اين زوج صالح از نعمت وجود پسران ودخترانى گرامى چون حسن و حسين و محسن، و زينب وام كلثوم بهره مند شدند.
نام اين سه پسر را پيامبر تعيين فرمودند، و آن دو دخت را زهرا به يادگار دو خواهر از دست رفته خود و به خاطر محبتهائى كه در كودكى از ايشان ديده بود زينب وام كلثوم نام نهاد.
رحلت پدر بزرگوارش حضرت فاطمه (عليهما السلام) به زندگى خود ادامه ميداد، اما تحولى ديگر در زندگى آن حضرت در شرف وقوع بود، تحولى كه سر منشأ بسيارى از تحولات زندگى ايشان در آينده بشمار مى آيد، و آن واقعه رحلت پيامبر مى باشد.
زهرا در آن موقع كه رسول خدا در بستر بيمارى قرار داشت پيوسته در كنار او بود و به كارها و حوائج وى رسيدگى مى كرد، چون سايه مرگ بر آن حضرت افتاد فرمود: واى از اندوه و غم، فاطمه از شنيدن سخن غم آلود پدر در حزنى عميق فرو رفت و با ناله گفت: واى از اندوه پدر.
پيامبر از حال زار فاطمه پريشان شد و براى آرامش دل رميده دختر خود فرمود: دخترم پس از امروز ديگر براى پدرت غصه مخور.
او به خاطر مى آورد كه پدرش رازگونه به وى فرموده بود: دخترم زمان مرگ تو نيز نزديك است و تو نخستين كسى هستى كه از اهل بيت به من ملحق مى گردد، و نيز به ياد آورد كه به ايشان بشارت داده بود كه فاطمه جان راضى نيستى سرور زنان عالم باشى.
حضرت فاطمه (عليها السلام) پس از مرگ پدر ديگر لب به خنده نگشود و آن قدر بگريست كه يكى از شش تن بسيار گريه كننده در تاريخ محسوب گرديد،
و آن قدر گريه كرد كه مردم مدينه تحمل گريستن او را نداشتند و خواستار آن شدند كه روز يا شب گريه كند و بالاخرة آن حضرت براى گريستن به قبرستان بقيع روانه گرديد.
در ماتم پيامبر حضرت فاطمه (عليها السلام) اشعارى را بدين مضمون سرود:
ماذا علي من شم تربة احمدا ان لا يشم مدي الزمان غواليا قل للمغيب تحت اطباق الثري ان كنت تسمع صرختي و ندءيا صبت علي مصايب لو انها صبت علي الايام صرن لياليا قد كنت ذات رحمي بظل محمد لا اخش من ضيم و كان حماليا فاليوم اخضع للذليل و اتقي ضيمي و ادفع ظالمي برداييا فاذا بكت قمريه في ليلها شجنا علي غضن بكيت صباحيا فللا جعلن الحزن بعدك مونسي و لاجعلن الدمع فيك وشاحيا
چه باكى است بر آنكه خاك قبر پيامبر را بوئيده، كه در تمام عمر هيچ عطرى را نبويد، به آنكه رخ در نقاب خاك نهان كرده بگو آيا صداى ناله و فرياد مرا مى شنوى، آنچنان مصيبتها بر من باريدن گرفته، كه اگر اين گونه بر روزها مىباريدند چون شبهاى تار مىگرديدند، من در سايه پيامبر و در حمايت و يارى او بودم، از هيچ دشمنى و كينه اى تا زمانيكه او ياورم بود، نمى ترسيدم، اما امروز در برابر فرومايگان خاضعم، و مى ترسم به من تعدى شود، و ستمگر را به تنهائى دفع مىكنم، اگر قمرى شب هنگام بر شاخسار گريه و ناله سر مى دهد، من هر بامداد نيز در ناله و گريستنم، پدر جان، بعد از تو حزن واندوه را مونس خود خواهم ساخت و در سوگت سرشك غم زينت دامان من گرديده است.
فاطمه با مرگ پدر مهربان و دلسوزش بسيار گريست، حسرت واندوه آسمان دلش را در غبار تيره فرو كشيد، و زبانه هاى غم و ماتم آتش بجان وى افكند.
و آن گاه كه جسم پاك پيامبر را در خاك نهادند به يكى از ياران پيامبر فرمود: چگونه دلتان راضى شد كه آن حضرت را در زير خاكها پنهان كنيد، و اين گونه ناله سر داد:
اغبر افاق السماء و كورت شمس النهار و اظلم العصران والارض من بعد النبي كييبه اسفا عليه كثيره الرجفان
كرانه هاي آسمان تيره و تار گرديد و خورشيد روز به تاريكى افتاد، و روزگار به سياهى گرائيد، و زمين بعد از او به نشانه تأسف بر آن حضرت اندوهناك بوده، و بر او مىلرزد.
شهادت آن حضرت حضرت فاطمه (عليها السلام) بعد از پيامبر نود روز و به روايتى هفتاد و پنج روز زندگى كرد، در اين مدت هرگز شادمان ديده نشد و گويند در روز آخر از زندگيش در بستر ساده خود قرار گرفته بود، ساعتى از ساعات آن روز را خوابيد، و ظاهرا در آن لحظات پدر خويش را در خواب ديد كه فرمود: دختر عزيزم بسوى من بيا كه مشتاق تو هستم، آن حضرت عرض كرد: من به ديدار شما مشتاق تر و آرزومندترم، پس پيامبر فرمود: تو امشب در نزد من خواهى بود.
زهرا (عليها السلام) از خواب خويش بيدار شد، چشمانش را گشود، نشاطش بازگشت، گوئى كه وى در درخشش شمع زندگانى خويش لحظاتى قبل از مرگ قرار گرفته است.
او از اينكه مى دانست به زودى از غمها و غصه هاى دنيا رها شده و به پدر بزرگوارش ملحق خواهد گرديد خرسند و شادمان بود، از طرف ديگر قلبش را آتش فرا گرفته بود، چرا كه وى به زودى بايد همسر عزيز وكفو و شوى خود را ترك مى كرد، شوهرى كه در اين دنياى پر از قساوت و سنگدلى ياور و ياورى جز خداى تعالى و او نداشت، چرا كه در آن حوادث سهمگين تنها زهراى مرضيه حامى و ناصر مدافع و مونس او بود، اگر او از دنيا مى رفت چه كسى جاى او را براى على (عليه السلام) مى گرفت.
ديگر مسأله اى كه در ذهن او بود فرزندان كوچكش بودند، از جمله اسامى ايشان " حانيه " است، چرا كه نسبت به همسر و فرزندانش مهربان و دلسوز بود، و او به زودى مى بايست پاره هاي جگر خود را رها سازد.
او در تمام مراحل زندگى تسليم امر خدا و قضاء الهى بود و در برابر آن سر تسليم فرود مى آورد، و به رضاى او راضى بود.
او در بستر مرگ قرار گرفته بود، زهرائى كه قلبش از كينه كينه توزان و حسد حسودان و قساوت و سنگدلى دشمنان پدر و شويش پاره پاره شده بود، از كينه آنان كه منافقانه ايمان آوردند و بر پشت اسلام خنجر زدند.
زهرائى كه مجسمه صبر و بردبارى است اكنون آرزوى مرگ مى كند، و اميد به لقاى الهى دارد، پس از رحلت پدر يك لحظه روى خوش نديد، از هنگامى كه پدرش بر بستر مرگ افتاده بود آن ديو سيرتان انسان نما را ديده بود كه در فكر و خيال خيانت بودند، تا وصاياى پيامبر اسلام را در حق شوهرش زير پا گذارده و اسلام را از مسير خود منحرف سازند.
او در بستر مرگ قرار گرفته است با قلبى مالامال از غصه ها و اندوهها، از خيانت مسلمانان كه به حمايت او بر نخواسته و دختر و داماد پيامبرشان را تنها رها ساختند.
آرى او در بستر مرگ قرار گرفته، مرگى كه در راه حمايت از امام زمانش، شوهرش، پدر فرزندانش پذيراى آن گرديده است.
او در بستر مرگ قرار گرفته بود، مرگى كه مسلمانان در پاسخ به نداى پيامبرشان: " من در مقابل كارهايم تنها دوستى اهل بيتم را خواستارم "، ايشان را متحمل آن ساخته بودند، و چه خوب پاسخى به نداى مقتدا و راهبر
و مولايشان دادند، و تنها مالى كه پدرش براى دختر خود و پاره تنش بجاى گذاشته بود را غاصبانه از او ربودند، خانه اش را به آتش كشيدند، و او را در ميان در و ديوار، يا در حقيقت مرگ و زندگى قرار دادند، و حتى جان فرزند شش ماهه اش را گرفتند، تا آنجا كه مجبور شد در آن بى كسى و تنهائى به كنيزش فضه پناه برده و بگويد: فضه مرا درياب كه محسنم را كشتند.
او در بستر مرگ قرار داشت، مرگى كه از ناحيه افرادى كه از دو لب پيامبر و با دو گوششان شنيده بودند كه مى فرمايد: " هر كس فاطمه را بيازارد مرا آزرده، و خداوند براى غضب او غضبناك است "، بر آن حضرت وارد آمده بود، آنان كه زندگى زودگذر دنيا چشمانشان را پر كرده و عشق به رياست دنيوى وجودشان را لبريز ساخته، و خداى خود را به فراموشى سپرده بودند، آنان كه خود را واليان امر مسلمانان بشمار آورده، و در واقع هنوز زنار كفر بر گردنشان آويزان بود.
مگر مىشود دين الهى به كسانى تفويض شود كه در گرداب كفر و بت پرستى غوطه ور بوده و در برابر بتهاى سنگى و چوبى سر فرود آورده، و صحيفه اعمالشان مشحون از هر كار زشت و پليدى باشد.
مگر مى شود دين خدا به كسانى سپرده شود كه نقطه روشنى در زندگيشان وجود ندارد، زنان پشت پرده را از خود داناتر بشمار مى آورند، در جنگها با خفت و خوارى رو به فرار مى گذارند، پيامبرشان را متهم به نسبتهاى ناروا مى سازند، و از شناخت آيات قرآنى بى بهره اند، تو گوئى اصلا آن را نخوانده اند.
او در بستر مرگ قرار داشت و لحظه وداع با شوهر وفادار و كودكان
مهربانش فرا رسيده بود، پس از چندى كه قدرت برخاستن از بستر را نداشت، بستر بيمارى را ترك گفته و به كارهاى خانه مشغول مى شود، حضرت على (عليه السلام) وارد شده و علت را جويا مى شود، آن حضرت خواب خود را نقل مى كند.
اكنون زمان آن رسيده است كه شوهر خويش را از آنچه در طول اين مدت در دل انباشته و مخفى نموده، آگاه سازد و وصاياى خود را با او در ميان گذارد.
حضرت على (عليه السلام) همه را از اتاق بيرون نمود، و در كنار بستر همسر مهربانش قرار گرفت، حضرت فاطمه (عليها السلام) فرمود:
اى پسر عمو در طول زندگى مرا دروغگو و خائن نيافته‌اى، و نيز در اين مدت هيچ گاه مخالفت تو را ننموده ام، أمير المؤمنين فرمود: تو داناتر و با تقواتر و گرامىتر از آن هستى كه من تو را به خاطر مخالفت كردنت با خود مورد سرزنش و توبيخ قرار دهم، دورى از تو و نبودنت بر من بسى گران و دشوار خواهد بود، ولى چه بايد كه اين مسأله‌اى است كه كسى را از آن راه گريزى نيست، سوگند به خدا كه با رفتنت مصيبت رسول خدا برايم تجديد مى شود، انا لله وانا إليه راجعون، از اين مصيبت بس بزرگ و دردناك، اين مصيبتى است كه از آن دلدارى نتوان يافت، و سوگى است كه جايگزينى ندارد.
حضرت فاطمه (عليها السلام) فرمود: به تو وصيت مى كنم كه در تشييع جنازه ام كسانى كه به من ستم نمودند شركت نكنند، مبادا بگذارى كسى از آنان بر جنازه من نماز بگذارد، و مرا شب هنگام آنگاه كه چشمها آرام گرفته و مردمان به خواب رفته اند به خاك سپار.
از برخى از روايات استفاده مى شود كه در لحظات احتضار امير المؤمنين (عليه السلام) در خانه حضور نداشت، و فقط اسماء در خانه بود، و پس از آنكه از دنيا رفتند، امام حسن و حسين (عليهما السلام) وارد خانه شدند و گفتند: اسماء مادر ما هيچ وقت در اين ساعت نمى خوابيد، او گفت: اى فرزندان رسول خدا مادر شما نخوابيده بلكه از دنيا رفته است.
با شنيدن اين سخن فرياد كودكان برخاست و به روى مادر افتادند، و با او به سخن گفتن پرداختند، اسماء از آنان خواست كه پدرشان را كه در مسجد حضور داشت آگاه سازند، حضرت على (عليه السلام) در كنار همسر وفادارش قرار گرفت و گفت: بعد از اين به چه كسى خود را تسلى دهم.
فرياد گريه و شيون تمام مرد وزن مدينه را فرا گرفت، همانند روزى كه پيامبر اسلام از دنيا رفت، مردم در انتظار بودند كه جنازه را تشييع و بر آن نماز گذارند، امام تشييع را به تأخير انداخت تا به وصيت همسر عمل نمايد.
هنگامى كه ديدگان در خواب رفت و صداها به خاموش گرائيد امام آن بدن نحيف را كه مصيبتهاى فراوان آن را چون هلال ماه خميده ساخته بود را غسل داد، و درون كفن جاى داد، و او را با حنوط بهشتى كه پيامبر داده بود حنوط كرد.
پس از مراسم به فرزندانش فرمود: اى حسن اى حسين اى زينب و اى ام كلثوم بيائيد و با مادرتان خدا حافظى كنيد كه وقت جدائى رسيده، تا بار ديگر در بهشت با وى ملاقات و ديدار نمائيد.
كودكان كه منتظر چنين فرصتى بودند به سرعت آمده و خود را روى آن بدن پاك افكندند، آنگونه كه پروانه روى شمع مى افتد، با صدائى آهسته
گريسته و كفن مادرشان را با اشكهاى ريزانشان خيس نمودند.
به هر حال قبرى را براى همسرش زهرا آماده ساخت كه مكانش مجهول است، و تا روز ظهور فرزندش مهدى (عليه السلام) همچنان مخفى خواهد ماند، و زهرا را در آن قبر نهاد، و آن مجموعه مواهب و فضائل الهى را دفن نمود، و گفت: اى زمين امانت خود را به تو سپردم، اين دخت رسول خداست، اى فاطمه تو را به كسى تسليم كردم كه از من به تو سزاوارتر و شايسته تر است، و راضى شدم براى تو آنچه را كه خداى تعالى براى تو راضى شد.
أمير المؤمنين (عليه السلام) در اين لحظه سخت ترين لحظات زندگيش را مى گذراند، چرا كه عزيزترين كس خود را در ابتداى عمر و شكوفائى زندگانيش از دست داده بود، در اين لحظه بود كه غمها و اندوهها به شدت به آن حضرت روى آورد و هنگامى كه دست خود را تكان داد تا خاكهاى قبر را از دست بيفشاند قطرات اشك بر چهره اش جارى گرديد و چنين ناله سر داد:
السلام عليك يا رسول الله عني السلام عليك عن ابنتك و زايرتك و البايته في الثري ببقعتك و المختار الله لها سرعه اللحاق بك قل يا رسول الله عن صفيتك صبري و عفا عن سيدة نساء العالمين تجلدي.......
بلي و في الكتاب الله لي انعم القبول انا لله و انا اليه راجعون قد استرجعت الوديعه و اخذت الرهيه و اختلست الزهراء فما اقبح الخضراء و الغبراء.
يا رسول الله! اما حزني فسرمد و اما ليلي فمسهد و هم لا يبرح من قلبي او يختار الله لي دارك التي انت فيها مقيم كمد مقيح و هم مهيج سرعان ما قزق الله بيننا والي الله اشكو.
و ستنبك ابنتك بتضافر امتك علي و علي هضمها حقها فاحفها السوال و استخبرها الحال.
فكم من غليل معتلج بصدرها لم تجد الي بثه سبيلا و ستقول و يحكم الله و هو خير الحاكمين.
و السلام عليكما يا رسول الله سلام مودع لا سم ولا قال فان انصرف فلا عن ملالة و ان اقم عن سوء ظن بما وعد الله الصابرين.
واها واها و الصبر ايمن و اجمل و لو لا غلبة المستولين علينا لجعلت المقام عند قبرك لزاما و التلبث عنده عكوفا ولا عولت اعوال الثكلي جليل الرزيه.
فبعين الله تدفن ابنتك سرا و يهتضم حقها قهرا ويمنع ارثها جهرا ولم يطل منك العهد ولم يخلق منك الذكر.
فالي الله يا رسول الله المشتكي و فيك يا رسول الله اجمل العزاء فصلوات الله عليها و عليك و رحمة الله وبركاته.
سلام بر تو اى رسول خدا، سلام بر تو از دخترت و زيارت كننده ات، و آن كس كه در بقعه شما در خاك آرميده، و خدا زود رسيدن او را نزد تو برايش برگزيده، اى رسول خدا شكيبائيم از فراق محبوبه ات كم شد، و خود داريم در فراق سرور زنان جهان از بين رفت...
آرى، در برابر تقدير خدا جز قبول چاره اى نيست كه مى فرمايد: " از مائيد و بسوى ما باز مى گرديد "، پس امانت پس گرفته شد، و گروگان دريافت گشت، و زهرا از ستم ربوده شد.
اى رسول خدا آسمان نيلگون و زمين تيره در نظرم بسيار زشت جلوه مى كند، اندوهم هميشگى و شبهايم در بىخوابى مىگذرد، و غم پيوسته در دلم خانه كرده است، تا خدا خانه اى كه تو در آن اقامت دارى را برايم برگزيند، غصهائى دارم كه دل را خون مى كند و اندوهى دارم كه به جوشش در آمده است.
چه زود خدا ميان ما جدائى انداخت، و من از اين فراق به خدا شكايت مى برم، و به زودى دخترت براى شما خبر مى آورد كه امتت بر عليه من با همديگر همدست شدند، و از خوردن حق وى سؤال كن و با اصرار از او بخواه تا احوال بازگويد.
زيرا چه بسا درد دلهائى داشت كه چون آتش در سينه اش مى جوشيد
و در دنيا راهى براى گفتن آن نيافت، ولى به زودى خواهد گفت و خدا داورى خواهد كرد كه او بهترين داوران است.
و سلام بر هر دوى شما اى رسول خدا، سلام وداع كننده اى كه نه دلتنگ است و نه خشمگين، اگر از اينجا باز گردم به واسطه دلتنگيم نيست، و اگر بمانم به خاطر بدگمانى به آنچه خدا به صابران وعده فرموده، نمى باشد.
صبر و بردبارى مبارك تر و پسنديده تر است، و اگر بيم چيرگى دشمنان بر ما نبود در كنار قبر تو اقامت مى كردم و درنگ در نزد تو را مانند معتكفان بر مىگزيدم، و مانند مادرى كه جوانش مرده باشد بر اين مصيبت بزرگ مى گريستم.
آرى پيامبر، در محضر خدا دخترت مخفيانه به خاك سپرده شده، و با زور و قهر حقش را خوردند، آشكارا وى را از ارثش باز داشتند، با آنكه زمان رفتن شما از دنيا طولاني نشده بود، و يا نامت از يادها نرفته بود.
پس اى رسول خدا من شكايت فقط به سوى خدا مى برم، و بهترين دلدارى از جانب توست، پس درود هاي خداوند و رحمت و بركات او بر فاطمه و بر تو اى رسول خدا باد.
كتاب حاضر در پهنه بيكران جهان هستى انسان چون قطره آبى است سرگردان و ناتوان، سرگردان در جهت يافتن راهى روشن، و ناتوان و عاجز در برابر امواج حوادث و ناكاميها، و تنها با اتصال و پيوند يافتن با سرچشمه بيكران اقيانوس حيات، و توكل و تمسك به منبع واقعى قدرتها و كمالات است كه مفهوم عجز
و فقر درهم مى شكند، و قلب آدمى كانونى مطمئن و تسلى بخش گشته و مى تواند با اعتماد و اطمينان هرچه بيشتر بسوى آينده هرچه بهتر گام بر دارد.
آنگاه كه ديده از همه جا بريده و آدمى خسته و ناتوان مى گردد، آن هنگام كه بالهاى اميد درهم مى شكند، و پرنده آرزو بدنبال آشيانه اى است، آن زمان كه آدمى با وجود تمامى وسائل متعارف و اسباب و قواى مادى بازمانده و مأيوس مى شود، بى اختيار دست نياز بسوى و جودى بر مى دارد كه منبع تمامى قدرتها بوده و از او يارى و مدد مى جويد.
راستى، اگر دعا نباشد و اگر بشر خدا را نخواند، چگونه مى تواند بر حوادث پيروز شود، و در سختيها و شدائد چه پناهگاهى دارد.
آرى! انوار دعا ضمائر آدمى را روشن، و تيرگيهاى قلبش را بر طرف مى سازد، خستگيها را از تن او زدوده، و فشار آلام و مصائب را سبك مى سازد.
انسانى كه در جهانى پر از شدائد و مشكلات قدم مى نهد، دنيائى كه دائما در آغوش امواج بلاها و گرداب حوادث عظيمه است، رحمت بيكران الهى ايجاب مى كند، كه دستاويزهاى محكم و عروة الوثقاى ناگسستنى در اختيار اين بشر سرگردان قرار دهد، تا در مسير ناهموار زندگانيش اميدگاهى خداپسند و پناهگاهى دور از گزند داشته باشد.
از همان زمان كه آدم (عليه السلام) آفريده شد، و بوسيله جبرئيل براى استجابت دعا و رفع مشكلاتش توسل به پنج تن (عليهم السلام) و شفيع قراردادن آنها در پيشگاه پروردگار بى همتا، به او آموخته شد، تكليف بنى آدم روشن گرديد.
در اين مجموعه دعاها و نيايشهاى وارده از محور آل كساء حضرت فاطمه زهرا (عليها السلام) و خطبه ها و احاديث آن حضرت گردآورى شده است،
مضامين اين مجموعه خود گواه صادقى است بر بالا بودن افق آنها و دانش بى انتهاى پديد آورنده آن، و چرا چنين نباشد در حالى كه به صريح روايات، او دانائى است كه دانش خود را از منبع بيكران علم الهى اخذ نموده است.
اى زهرا! اين صحيفه توست، صحيفه نور، بدان شرافت جسته و در پرتو انوار آن راه هدايت الهى را مى يابيم.
اى زهرا! اى برگزيده خداى جهانيان، اى پاره تن برترين رسولان، اى همسر امير مؤمنان، اى پرورنده معصومان، اى مظلومه دوران، اى مقهور ظالمان، اى ستم كشيده از دشمنان، اين اثر ناقابل را به تو تقديم مى دارم، تا ما را مشمول فضل و عنايت خود قرار داده، و تحيات وثنايمان را در حق خود بپذيرى.
اكنون با قلبى سرشار از خلوص و اميد، به درگاه خدا روى آورده و وجود مقدس و آبرومند تو را شفيع و واسطه فيض او قرار داده و عرضه مى داريم:
" بسوى تو روى آورده و شفاعت تو را خواهانيم، و پيشاپيش حاجتهايمان تو را نزد خداوند شفيع قرار مى دهيم، اى كسى كه نزد خدا آبرومند مى باشى نزد او شفاعت ما را بنما ".
در پايان از تلاشهاى همسر خود كه در انجام اين اثر و سائر آثار اينجانب، از هرگونه همكارى دريغ نورزيدند، صميمانه قدردانى مى نمايم، توفيقات روز افزون ايشان را از درگاه ايزد متعال خواستارم.
جواد قيومى اصفهاني 4 / 6 / 1373
فصل اول نيايشها و ادعيه آن حضرت 1 - ادعيه آن حضرت در ثناء الهى و درخواست حوائج از او 2 - ادعيه آن حضرت در مورد نماز و آنچه بدام ارتباط دارد 3 - ادعيه آن حضرت در زوال اندوهها و قضاء حوائج.
4 - ادعيه آن حضرت در رفع خطرات و بيماريها 5 - ادعيه آن حضرت در ايام هفته و ماه 6 - ادعيه آن حضرت در آداب خواب 7 - ادعيه آن حضرت در مدح يا مذمت افراد 8 - ادعيه آن حضرت در روز قيامت 9 - ادعيه آن حضرت در امور متفرقه
1 - ادعيه آن حضرت در ثناء الهى و درخواست حوائج از او در تسبيح و تنزيه خداوند در تسبيح و تنزيه خداوند در روز سوم ماه در مورد بدست آوردن اخلاق نيكو و كارهاى پسنديده در حاجتهاى جامعى براى دنيا و آخرت
(1) دعاى آن حضرت در تسبيح و تنزيه خداوند پاك و منزه است خداوند صاحب عزت و سربلندى و سرافرازى، پاك و منزه است خداوند صاحب جلالت و بزرگى، پاك و منزه است خداوند صاحب فرمانروايى با افتخار و ازلى، پاك و منزه است آنكه لباس خرمى و زيبايى بر خود پوشانيده است، پاك و منزه است آنكه خود را با نور و وقار مستور ساخته است، پاك و منزه است آنكه جاى پاى مورچه را روى سنگ سخت مى بيند، پاك و منزه است آنكه گذر پرنده را در هوا مىنگرد، پاك و منزه است آنكه اين چنين است و كسى همانند او نيست.
و در روايتى ديگر چنين نقل شده است:
پاك و منزه است خداوند صاحب جلالت و بزرگى، پاك و منزه است خداوند صاحب عزت و سربلندى و سرافرازى، پاك و منزه است صاحب فرمانروايى با افتخار و ازلى، پاك و منزه است خداوند صاحب خرمى و زيبايى، پاك و منزه است آنكه با نور و وقار خود را پوشانيده است، پاك و منزه است آنكه جاى پاى مورچه را روى سنگ سخت، و گذر پرنده را در هوا مى بيند.
(2) دعاى آن حضرت در تسبيح و تنزيه خداوند در روز سوم ماه پاك و منزه است كسى كه با نيرو و قدرت جهان را منور ساخت، پاك و منزه است كسى كه در آسمانهاى هفتگانه مستور شده، و از اينرو چشمى او را نمى بيند، پاك و منزه است كسى كه بندگان را با مرگ ذليل ساخت، و با زندگى جاويدان خود را عزيز و گرامى نمود، پاك و منزه است كسى كه جاودان بوده و هر چيز جز او فانى مى گردد.
پاك و منزه است كسى كه حمد و ستايش را ويژه خود قرار داده، و از آن خشنود شده است، پاك و منزه است خداوند زنده دانا، پاك و منزه است خداوند بردبار و بزرگوار، پاك و منزه است خداوند قدرتمند و مقدس، پاك و منزه است خداوند برتر و و الا، پاك و منزه است خداوند، و حمد و ستايش مخصوص اوست.
(3) دعاى آن حضرت در مورد بدست آوردن اخلاق نيكو و كارهاى پسنديده پروردگارا! به حق آنكه غيبها را مى دانى، و بر تمامى موجودات قادر و توانائى، مرا زنده بدار تا آن هنگام كه مى دانى زندگى برايم نيكوست، و بميران تا آن زمان كه خير و نيكى ام را در مرگم مى دانى.
خداوندا! اخلاص و ترس از خودت را در هنگام خشنودى و غضب، و ميانه روى در زمان بى نيازى و فقر را از تو خواستارم.
و از تو نعمتى را مى خواهم كه پايانى ندارد، و نيز از تو جويا هستم آنچه مرا خشنود مى سازد و پايان نمى پذيرد، بار الها! خشنودى به قضاء و حكم تو را مى خواهم، و زندگى نيكو بعد از مرگ را از تو در خواست مى كنم، و نيز ديدار رويت وشوق به ملاقات تو، بدون آنكه پريشان حالى و رنجى در آن باشد يا در آشوبى فراگير قرار گيرم، را خواستارم.
پروردگارا! ما را به زينت ايمان مزين فرما، و ما را هدايتگرانى قرار ده كه مشمول هدايت تو قرار گرفته باشيم، اى پروردگار جهانيان.
(4) دعاى آن حضرت در حاجتهاى جامعى براى دنيا و آخرت پروردگارا! تا آنگاه كه مرا زنده مى دارى، به آنچه داده اى قانعم گردان، و عيوبم را بپوشان، و مرا سلامت دار، و آن زمان كه مرا مىميرانى مرا بيامرز، و مشمول رحمتت قرار ده، بار الها! مرا بر آنچه برايم مقدر ساخته اى به رنج نينداز، و آنچه برايم مقدر نموده اى را سهل و آسان گردان.
پروردگارا! پدر و مادر و هر كه بر من حقى دارد را به بهترين وجه پاداش ده، خداوندا! مرا تنها در آنچه به جهت آن مرا خلق كرده اى مشغول نما، و در آنچه خود متكفل آن برايم شده اى مشغول نساز.
پروردگارا! نفسم را ذليل، و مقامت را در نفسم افزون فرما، و طاعتت و عمل به آنچه مورد رضايت توست، و دورى از آنچه مورد غضب تو مى باشد، را به من الهام كن، اى بهترين رحم كنندگان.
(5) دعاى آن حضرت بعد از نماز وتر روايت شده: بعد از آنكه پيامبر اصحابش را براى جهاد ترغيب كرد، آن حضرت قصد شركت در جهاد را داشت، پيامبر فرمود: آيا تو را راهنمائى كنم به چيزى كه كوچك است اما پاداشش بسيار، هيچ زن و مرد مؤمنى نيستند كه بعد از نماز وتر دو سجده انجام دهند، و در هر سجده پنج بار گويند:
منزه و پاك است پروردگار فرشتگان و روح.
جز آنكه خداوند قبل از آنكه سرش را بلند كند گناهانش را بخشيده و دعايش را اجابت مى كند، و اگر همان شب بميرد شهيد مرده است.
(6) دعاى آن حضرت در تعقيب نماز ظهر پاك و منزه است خداوندى كه داراى عزت بسيار بوده و سربلند و سرافراز است، منزه است خداوندى كه جلالت او بسيار بزرگ مى باشد، منزه است خداوندى كه فرمانروائيش با افتخار است، و ستايش مخصوص خداوندى است كه به لطف نعمتهايش به شناخت او، و عمل براى او و رغبت و توجه بسوى او، و اطاعت اوامر او، دست يافتم.
و او را سپاس مى گويم كه مرا منكر آيات كتابش، و نيز حيران در كارهايش قرار نداد، و سپاس او را سزاست كه مرا به دين خود هدايت كرده، و مرا آنگونه قرار داد كه چيزى جز او را نپرستم.
خداوندا! گفتار توبه كنندگان و عمل آنان را، و نجات تلاش گران و ثواب آنان را، و تصديق مؤمنان و توكل آنان را، و نيز آسودگى در هنگام مرگ، و در امان بودن هنگام حسابرسى در قيامت را از تو خواستارم، و مرگ را بهترين غائبى كه در انتظار اويم، و بهترين چيزى كه با او برخورد پيدا مى كنم، قرار ده.
و هنگام فرا رسيدن مرگ، و آن گاه كه مرا در خود فرو مى برد، و زمانى كه جانم در ميان استخوانهاى سينه ام قرار دارد، و آن هنگام كه به زير گلويم مى رسد، و در آن حال كه از دنيا بيرون مى روم، و در ساعتى كه هيچ اختيارى از خود نداشته، و هيچ نفع و ضرر و نيز سختى و آسايشى را نمى توانم براى خود فراهم سازم، نسيمى از رحمت خود، و بهره اى از خشنوديت را به من عطا فرما.
و قبل از آنكه جانم را بگيرى، و روحم را قبض نمايى، و فرشته مرگ را بر خارج ساختن جانم مسلط نمايى، بشارتى از كرامت خود را به من ارزانى دار، بشارتى كه تنها از جانب تو باشد، تا قلبم را مطمئن گرداند، و جانم را خشنود سازد، و ديدگانم را نورانى كند، و چهره ام را مسرور سازد، و رنگ رخسارم را درخشندگى عطا كند، و جانم را آرامش بخشد، بشارتى كه باعث آسودگى تمام اعضاى بدنم گردد.
فوزا تا هر مخلوقى از مخلوقاتت كه مرا مى بيند، و هر بنده‌اى از بندگانت كه توصيف مرا مى شنود، بر آن غبطه خورد، و شدائد مرگ را بر من آسان گرداند، و رنج آن را از من بر طرف سازد، و شدت آن را از من دور گرداند، و بيمارى آن را از من بر طرف نمايد، و هم و غم آن را از من دور سازد، و مرا از بلاهاى آن بر حذر دارد، و از شر آن و كسانى كه در آن هنگام حضور دارند پناه دهد، و از خير آن و خير كسانى كه در آن زمان حاضر هستند، و خير آنچه بعد از آن واقع مى گردد، بهره مند نمايد.
و آن گاه كه جانم گرفته شد، و روحم از كالبدم خارج گرديد، روحم را در ميان ارواح پاك، و جانم را در بين جانهاى صالح، و جسدم را در ميان جسدهاى پاكيزه، و عملم را در بين اعمال مقبول قرار ده.
و از جايگاه قبرم، و محل پوشانده شدن بدنم، آنجا كه گوشتهايم كوبيده شده، و استخوانهايم دفن مى گردد، و تنها و بى كس رها شده، و هيچ قدرتى برخود ندارم.
شهرها مرا از خود دور ساخته، و بندگان مرا رها كرده اند، و نيازمند رحمت تو و محتاج اعمال صالح خود هستم، و آنچه را براى خود آماده ساخته، و براى سفر آخرت خود پيش فرستاده و در زندگى دنيا انجام داده ام
را مى يابم، به من بهره‌اى از رحمتت، و درخششى از نورت را ارزانى دار، و نيز مرا از كرامت خود، با سخن درست در زندگانى دنيا و آخرت، ثابت قدم گردان، بدرستى كه تو ستمكاران را گمراه كرده و بر هر كار قادر هستى.
و در قيامت و موقع حسابرسى بر من مبارك گردان، آنگاه كه قبرم شكافته شده، و بندگان از من دور مى شوند، و صيحه آسمانى مرا فرا گرفته، ونفخه صور مرا به وحشت در آورده، و بعد از مرگ مرا مبعوث ساخته و براى حساب بر انگيخته‌اى‌.
پروردگارا! همراه من نورى از رحمتت را برانگيز، كه پيشاپيش و از طرف راست من حركت كند، تا مرا در امنيت قرار داده، و قلبم را مطمئن سازد، و عذرم را ظاهر كرده، و چهره ام را درخشان، و گفتارم را تصديق، و دليلم را قاطع گردانده، و مرا به آخرين درجه رحمتت برساند، و به برترين مرتبه بهشتت نائل گرداند.
و همنشينى حضرت محمد، بنده و رسولت را در بالاترين درجه بهشت، و با فضيلت ترين آن، و نيكوترين مرتبه آن، و ارزشمندترين قسمت آن روزيم گردان، همراه كسانى كه به آنان نعمتت را ارزانى داشته‌اى، از پيامبران و راستگويان و شهدا و صالحين، و اينان بهترين دوستان هستند.
پروردگارا! بر محمد خاتم پيامبرانت، و بر تمامى انبياء و رسولانت، و بر
تمامى فرشتگانت، و بر خاندان پاك و مطهر پيامبرت، و بر تمامى پيشوايان هدايت درود فرست، اى پروردگار جهانيان اجابت فرما.
پروردگارا! بر محمد درود فرست، همانگونه كه ما را بوسيله او هدايت كردى، و بر او درود فرست، آنگونه كه بوسيله او بما رحمتت را ارزانى داشتى، و بر او درود فرست، همانطور كه ما را به وسيله او گرامى داشتى، و بر او درود فرست، آنگونه كه ما را بوسيله او برترى دادى، و بر او درود فرست، همانطور كه ما را بوسيله او شرافت عطا كردى، و بر او درود فرست، آن چنان كه ما را بوسيله او يارى نمودى، و بر او درود فرست، همانگونه كه ما را بوسيله او از پرتگاه آتش نجات دادى.
پروردگارا! چهره اش را درخشان، مقامش را افزون، دليلش را قاطع، پرتوش را كامل، ميزان اعمالش را سنگين، برهانش را برتر، و نعمتت را بر او گسترده ساز، تا خشنود گردد، و او را به برترين مقام بهشت برسان، و به مقام محمودى كه به او وعده داده‌اى نائل گردان، و او را برترين پيامبران و رسولان از حيث مقام و منزلت قرار ده.
و ما را رهرو راه او قرار ده، و از جام او سيراب گردان، و بر حوض او وارد ساز، و در گروه او محشور نما، و بر دين او بميران، و ما را در راه او قرار ده، و عامل به فرامين او بگردان، بدون آنكه تحقير شده و پشيمان شويم، و مشكوك گرديده و راه او را تغيير دهيم.
اى آنكه درگاهش براى خوانندگانش گشوده، و حجابش براى اميدواران بر طرف شده، اى پوشاننده كار زشت و مداوا كننده قلبهاى مجروح، در روز
قيامت به گناهان هلاكت آور مرا تحقير نكن، و از من روى مگردان.
اى اميد بيچاره فقير، و اى التيام دهنده استخوان شكسته، گناهان بزرگ را بر من ببخشاى، و از كارهاى زشتم درگذر، و جانم را از عواقب خطاها پاك گردان، و آمادگى نيكو براى مرگ را به من ارزانى دار.
اى بخشنده ترين بخشندگان، و اى منتهاى آرزوى خواهندگان، تو مولاى من هستى، درگاه دعا و نيايش را بر من گشودى، پس راه قبول و اجابت را بر من نبند، و به رحمتت مرا از آتش نجات ده، و در غرفه هاي بهشت ساكن گردان، و مرا متمسك به دستگيره محكم قرار ده، و سعادتمندم گردان، اى كسى كه صاحب فضيلت و كمال و عزت و جلالت هستى.
مرا با سلامتي زنده بدار، و دشمن و حسودى را از جهت من شادمان مكن، و پادشاه كينه توز و شيطان رانده شده اى را بر من مسلط مفرما، به رحمتت اى بهترين رحم كنندگان، و حول و قوه اى جز از جانب خداوند برتر و والاتر نمى باشد، و درود خدا بر محمد و خاندان او باد.
(7) دعاى آن حضرت در تعقيب نماز عصر پاك و منزه است پروردگارى كه به اندام دلها آگاهى دارد، پاك و منزه است كسى كه شماره گناهان را مى داند، پاك و منزه است آنكه هيچ امرى در آسمان و زمين بر او پوشيده نيست، سپاس خداوندى را سزاست كه مرا آنگونه قرار نداد كه نعمتهايش را بپوشانم، و فضل او را انكار نمايم، پس خير و بركت در اوست و او اهل آنست.
و سپاس خداوندى را سزاست كه حجت و برهانش بر تمامى انسانها، اعم از فرمانبران و گناهكاران، گسترده است، اگر كسى را مورد رحمت خود قرار دهد از جود و بخشش اوست، و اگر مجازات نمايد در مقابل اعمال خود آنانست، و خداوند نسبت به بندگانش ستم روا نمى دارد.
و سپاس شايسته خداوندى است كه مكانش فراز، بنيانش برتر، اركانش محكم، سلطنتش پايدار، مقامش رفيع، برهانش روشن بوده، بخشنده و مهربان و منعم و منان است.
ستايش از آن خداوندى است كه از هر مخلوقى كه او را به حقيقت ربوبى و قدرت خداوندى شناخت، مستور مانده، ديدگان او را نمى يابد، و اخبار او را احاطه نمى كند، و مقدار او را تعيين نمى نمايد، و اعتبار او را به توهم در نمى آورد، چرا كه او پادشاهى جبار است.
پروردگارا! مكان و جايگاهم را مى بينى، و كلامم را مى شنوى، و بر كارهايم اشراف دارى، و بر آنچه در جانم مى باشد آگاهى، و هيچ يك از كارهايم از تو پوشيده نمى باشد، با نياز بسوى تو آمده ام، و حاجتهايم را از تو مى خواهم، و براى آنها بسوى تو تضرع و زارى مى كنم، و با فقر و نياز و ذلت و شدت و مسكنت از تو يارى مى جويم.
و تو پروردگارى هستى كه گناهان را مى بخشى، به غير از من كسانى را مى يا بى كه عذاب كنى، ولى من جز تو آمرزنده اى را نمى يابم، و تو از عذاب من بى نيازى، و من نيازمند رحمت و لطف تو هستم.
پس به سبب نيازم بسوى تو، و بى نيازيت از من، و قدرت و تسلطت بر من، از تو مى خواهم كه اين دعايم را دعائى قرار دهى كه مقرون به اجابت باشد، و جايگاهم را جايگاه نزول رحمتت قرار دهى، و اين در خواست و حاجتم را قرين موفقيت بنمايى.
و كارهايى كه از سختى آنها در هراسم را آسان فرما، و براى كارهايى كه از انجام آنها ناتوانم به من قدرت و نيرو ارزانى دار، و هر يك از بندگانت كه نسبت به من قصد بدى دارد را مغلوب ساز، اى بهترين رحم كنندگان دعايم را اجابت فرما.
هر چه كه از شدت آن نگرانم را آسان فرما، و رنج آنچه مرا در هراس انداخته را بر طرف ساز، و هر چه از سختى آن هراسانم را آسان فرما، پروردگار جهانيان اجابت فرما.
خداوندا! خود بينى و ريا و تكبر و تجاوز و حسد، و ناتوانى و شك و سستى، و ضرر و انواع بيماريها، و نيز خذلان و مكر و حيله و خدعه و نيرنگ و فساد را، از گوش و چشم و تمام اندامم دور دار، و مرا بسوى آنچه دوست مى دارى و تو را خشنود مى سازد، راهنمايى كن، اى رحم كننده ترين رحم كنندگان.
پروردگارا! بر محمد و خاندانش درود فرست، و گناهم را ببخش، و عيبم را پوشيده دار، و ترسم را ايمنى بخش، و گناهانم را جبران فرما، و فقرم را به بى نيازى مبدل ساز، حاجتم را آسان و از لغزشم در گذر، و آنچه را كه در پى آن هستم، و نيز هر چه از من پنهان و آشكار است، و مواردى كه از تو در هراسم را كفايت فرما، اى بهترين رحم كنندگان.
بار الها! كارهايم را به تو واگذار كردم، و خود را در پناه تو قرار دادم، و بسبب گناهانى كه انجام داده و بيم و اميدى كه به تو دارم، خود را به تو سپردم، و تو بزرگوارى هستى كه اميد را قطع نكرده و دعا را نا اميد نمى گردانى.
به حق دوستت ابراهيم، و هم صحبتت موسى، و روح تو عيسى، و برگزيده و پيامبرت محمد، از تو مى خواهم كه از من روى نگردانده، و بزرگواريت را از من دريغ ننمايى، تا آنكه توبه ام را قبول، و بر اشكهايم رحم بنمايى، و از اشتباهم درگذرى، اى بهترين رحم كنندگان و عادل ترين حكم كنندگان.
پروردگارا! از كسى كه بر من ستم روا مى دارد انتقام گير، و مرا بر هر كه با من دشمن است يارى فرما، خداوندا! مصيبت و گرفتاريم را در دينم مقرر مگردان، و دنيا را مهمترين مقصود و نهايت شناختم قرار نده.
خداوندا! دينم كه مهمترين كارم، و دنيايم كه راه بدست آوردن معاشم، و آخرتم كه سرانجامم بسوى آنست، را اصلاح گردان، و زندگى ام را راهى بسوى بدست آوردن هر خير و بركت، و مرگم را راه رهايى از هر شر و بدى قرارده.
پروردگارا! تو آمرزنده اى و بخشايش را دوست دارى، پس از من درگذر، بارالها! مرا زنده بدار تا آنگاه كه مى دانى زندگانى برايم خير و بركت در بر دارد، و مرا بميران آن هنگام كه مى دانى مرگ برايم نيكو است، و از تو مى خواهم كه در آشكار و نهان، ترس و بيم از خودت را به من ارزانى دارى، و در غضب و رضا، عدل و انصاف به من عطا فرمائى.
خداوندا! از تو مى خواهم در فقر و بى نيازى ميانه روى به من عطا كنى، و از تو نعمتي بى نهايت و خرسند كننده كه قطع نگردد، و نيز خشنودى به قضا و قدرت را خواهانم، و از تو لذت ديدارت را جويا هستم.
پروردگارا! براى ارشاد در كارهايم از تو هدايت مى جويم، و از شر نفسم به تو پناه مى برم، خداوندا! كار زشت انجام داده و به خود ستم كردم، پس از من در گذر كه جز تو كسى گناهان را نمى بخشد، بار الها! از تو تعجيل در سلامتي، و صبر در مصائب، و خروج از دنيا بسوى رحمتت را خواستارم.
پروردگارا! تو و فرشتگانت و حاملان عرشت، و آنچه در آسمانها و زمين است را شاهد مى گيرم، كه تو خداوندى هستى كه جز تو خدايى نيست، و براى تو شريكى وجود ندارد، و محمد بنده و فرستاده توست، و از تو حاجتهايم را مى خواهم، چرا كه ستايش مخصوص تو بوده و معبودى جز تو نيست، و آفريننده آسمانها و زمين هستى، اى كسى كه قبل از وجود هر موجودى وجود داشته، و هر چيز را ايجاد كرده، و بعد از آنكه هيچ موجودى وجود ندارد، وجود دارى.
خداوندا! چشمانم را بسوى رحمتت دوخته، و دستهايم را بسوى بخشش تو گشوده‌ام، مرا محروم مكن آنگاه كه از تو درخواست مى كنم، و مرا عذاب منما آن هنگام كه از تو طلب بخشايش دارم، بارالها! مرا ببخشاى، چرا كه تو به كارهايم دانائى، و مرا عذاب مكن، چرا كه تو بر من قادر و توانائى، به رحمتت اى بهترين رحم كنندگان.
پروردگارا! اى داراى رحمت گسترده، و درودهاى نافع و بالا برنده، بر گرامى ترين بنده ات و دوستدارترين آنان نزد تو، و ارزشمندترين ايشان در مقابل تو، محمد، بنده و فرستاده ات، كه او را به وسايل و اسباب ارزشمند مخصوص گردانده‌اى، درود فرست، شريفترين، و كامل ترين، و برترين، و فزون ترين، و گرامىترين درودى كه بر مبلغين فرامينت، و امينان بر وحيت فرستاده‌اى.
خداوندا! هم چنان كه كورى و جهالت را با او بر طرف كرده، و چشمه‌سارهاى هدايت را بوسيله او جارى ساختى، ما را در راههاى هدايت او قرار ده، و براهين روشن او را براى ما اسبابى قرار ده كه براى رسيدن به تو از آنها پيروى كنيم.
پروردگارا! ستايش براى توست، به گنجايش آسمانهاى هفتگانه و طبقه هاي آن، و به گنجايش زمينهاى هفتگانه و آنچه در بين آنهاست، و به گنجايش عرش پروردگار بزرگ ما، و به تعداد مخلوقات پروردگار ما، و به گنجايش بهشت و جهنم، و تعداد آب و خاك، و به ميزان آنچه ديده شده و آنچه ديده نمى شود.
خداوندا! درودها و بركات، و منت و بخشش و رحمت، و خشنودى و فضل و سلامت، و ذكر و نور و شرف و نعمت خود را، بر محمد و خاندانش قرار ده، هم چنان كه درود و بركت و رحمت خود را بر ابراهيم و خاندان او ارزانى داشتى، بدرستى كه تو ستوده و بزرگوار مى باشى.
بارالها! وسيله برتر و بهترين پاداشت را در قيامت، به محمد ارزانى دار، تا آنكه او را در آن روز شرافت عطا فرمايى، اى خداوند هدايت كننده.
پروردگارا! بر محمد و خاندان او، و بر تمامى فرشتگان و پيامبران و رسولان، درود فرست، سلام بر جبرئيل و ميكائيل و اسرافيل، و حاملان عرش و فرشتگان مقرب، و فرشتگان بزرگوار نويسنده اعمال مردم، و سلام بر تمامى فرشتگان.
و سلام بر پدر ما آدم، و مادر ما حوا، و سلام بر تمامى پيامبران و راستگويان و شهيدان و صالحين، و سلام بر تمامى رسولان، و سپاس مخصوص خداوند جهانيان است، و هيچ حول وقوه‌اى جز از جانب خداى برتر و والاتر نمى باشد، و خداوند مرا كفايت مى كند، و او بهترين نگهبان است، و درود خدا بر محمد و خاندانش باد.
(8) دعاى آن حضرت در تعقيب نماز مغرب سپاس و ستايش خداوندى را سزاست كه ستايش او را گويندگان به شمارش در نياورند، و نعمتهايش را شمارندگان نشمارند، و سپاس شايسته خداوندى است كه حقش را تلاش گران ادا ننمايند، و جز او معبودى نيست، اول و آخر است، و جز او معبودى نيست، ظاهر و باطن است، و جز او معبودى نيست، زنده كننده و ميراننده است، و خداوند صاحب فضل برتر است، و خداوند باقى و جاودان برتر است.
و سپاس مخصوص خداوندى است كه دانايان به ژرفاى علم او نرسيده، و جاهلان حلم او را اندك نشمارند، و ستايش گران به مدح او دست نمى يابند، و توصيف كنندگان در توصيف او عاجز، و مخلوقات از دست يافتن به كمالاتش ناتوان مى باشند.
و سپاس از آن خداوندى است كه داراى ملك و ملكوت، و عظمت و جبروت، عزت و كبرياء، و بهاء و جلالت، و مهابت و جمال، و عزت و قدرت، و نيرو و منت، و غلبه و فضل و نعمت، و عدل و حق، و آفرينش و برترى، و رفعت و مجد، و فضيلت و حكمت، و بى نيازى و وسعت، و بسط و قبض، و حلم و علم مى باشد، كسى كه داراى دليل روشن، و نعمت گسترده، و توصيف زيبا، و نعمتهاى گرامى است، و پادشاه دنيا و آخرت، و بهشت و جهنم و آنچه در آنهاست، مى باشد.
سپاس و ستايش شايسته خداوندى است كه رازهاى پنهان را مى داند، و بر اسرار قلبها آگاهست، و راه فرارى از او يافت نمى شود، سپاس خداوندى را سزاست كه در سلطنتش متكبر، و در جايگاهش محكم، در پادشاهيش قدرتمند، در مجازات دادن نيرومند، از عرش برتر، و آگاه به اعمال مردم، و توانا بر آنچه مى خواهد، مى باشد.
ستايش از آن خداوندى است كه به نيروى او آسمانهاى محكم بر پا ايستاده، و زمينهاى گاهواره مانند بر جاى خود ثابت گرديده اند، كوههاى محكم كه باعث تثبيت زمين هستند استوار شده، و بادهاى بارور كننده جريان مى يابند، ابرها در آسمان به حركت در آمده، و درياها در محدوده خود متوقف
گرديده‌اند، و قلبها از بيم او بلرزه در مى آيند، وخداوندگاران موهوم با ربوبيت او از جاى بركنده شده اند، خجسته باد اى شمارنده تعداد قطره هاي باران و برگهاى درختان، و زنده كننده مردگان براى برانگيخته شدن.
منزه باد خداوندى كه داراى جلالت و كرم است، خداوندا! در مقابل غريب و نيازمند، آنگاه كه به تو پناهنده شود و از تو يارى جويد، چه مى كنى، در برابر كسى كه بدرگاه تو آمده و خشنوديت را مى جويد، و در پيشگاه تو بر زمين افتاده، و از آنچه را كه بدان دانائى شكايت مى كند، چه مى كنى، پروردگارا! پس بهره ام را از دعايم نا اميدى قرار مده، و نصيبم را از آنچه كه از تو اميد دارم بيچارگى مقرر مفرما.
اى كسى كه همواره بوده و جاودانه است، و بر اعمال بندگان آگاه مى باشد، اى كسى كه روزهاى دنيا را در گذر، و ماه‌هاى آن را در تحول، و سالهاى آن را در گردش قرار داد، و تو همواره بوده و زمانها تو را نابود نساخته، و دورانها تو را تغيير نمى دهند.
اى كسى كه هر روز براى او تازه است، و روزى هر كسى، از ضعيف و قوى و شديد، نزد او آماده مى باشد، روزيها را بين بندگان تقسيم مى كنى، و بين مخلوقات عدالت را بر قرار مى نمايى.
پروردگارا! آنگاه كه ميان مردم بودن دشوار مى باشد از دشوارى آن به تو پناه مى برم، بارالها! آنگاه كه روز قيامت بر گناهكاران طولاني مى گردد، آن روز را بر ما كوتاه گردان، مانند فاصله بين دو نماز.
بارالها! آنگاه كه خورشيد در روز قيامت بشدت تأبيده و نزديك مردم مى گردد، و فاصله بين آن و مردم يك ميل مى شود، و به اندازه حرارت ده سال حرارت آن افزايش مى يابد، از تو مى خواهم كه ما را در سايه رحمت خود قرار داده، و در حالى كه مردم براى حسابرسى مى روند جايگاههايى را براى ما مقرر فرمايى كه بر آنها قرار گيريم، پروردگار جهانيان دعايم را اجابت فرما.
خداوندا! به حق اين ستايشها از من درگذر، و مرا مورد غفران خود قرار ده، و سلامتى در بدن و دين را به من عنايت فرما.
پروردگارا! در حالى كه به اجابت خواسته ام از طرف تو اطمينان دارم، از تو حاجتم را مى خواهم، و در حالى كه مى دانم سخنم را مى شنوى، تو را مى خوانم، پس دعايم را بشنو، و اميدم را قطع نكن، و مدح و ثنايم را رد ننما، و نااميدم مكن، من نيازمند خشنودى و بخشش تو هستم، و از تو حاجت خواسته و از رحمتت مأيوس نيستم، و تو را مى خوانم در حالى كه از غضبت هراسان مى باشم.
خداوندا! دعايم را اجابت فرما، و با بخششت بر من منت گذار، و مرا مسلمان بميران، و به صالحين ملحق فرما، پروردگارا! مرا از فضل خود منع مكن اى منان، و مرا به حالت بيچارگى به خود وامگذار، اى مهربان.
بارالها! رحم كن زمين خوردنم را هنگام مرگ و فراق دوستان، و تنهائيم را هنگام جاى گرفتن در قبر، غربتم را در روز قيامت، و نيازم را در آن هنگام كه براى حسابرسى در پيشگاهت قرار مى گيرم.
خداوندا! از آتش به تو پناه مى برم، پناهم ده، بارالها از آتش از تو نجات مى خواهم، نجاتم ده، پروردگارا از هراس آتش به تو روى مى آورم، مرا از آتش دور دار، خداوندا با بيچارگى از تو رحمت مى طلبم مرا از رحمت خود مأيوس مفرما.
پروردگارا! در برابر نادانيهاى خود از تو طلب بخشش دارم، مرا مورد بخشش خود قرار ده، خداوندا خواسته ام مرا در مقابل تو براى طلب حاجت قرار داد، پس مرا مأيوس نكن، اى بزرگوار و صاحب نعمتها و احسان و در گذشتن از خطاها، مولاى من! اى نيكوكار و اى مهربان، در بين زارى كنندگان دعايم را اجابت فرما، و در ميان فرياد زنان اشكم را مورد رحمت خود قرار ده، و آسايشم را هنگام ملاقاتت، در زمانيكه از اين دنيا خارج مى شوم، مقرر مفرما.
اى نهايت اميد اميدواران! در ميان مردگان عيبم را بپوشان، و آن گاه كه به تنهايى در ميان قبر قرار مى گيرم بر من لطف نما، بدرستى كه تو آرزوى من، و جايگاه ابراز خواسته هايم، و دانا به حاجتهايم هستى.
اى برآورنده حاجتها، خواسته هايم را برآور، شكايتم بسوى توست، و تو ياور و اميد من هستى، از گناهانم بسوى تو مىگريزم، مرا بپذير، و از عدالتت
بسوى غفران و بخششت پناه مى برم، مرا درياب، و از غضبت به بخششت پناه مى جويم، پناهم ده، و از عقابت بوسيله رحمتت آسودگى مى طلبم، مرا نجات ده.
و با اسلام خواستار نزديكى به توام، مرا به خود نزديك گردان، و از هراس روز قيامت مرا ايمن دار، و در سايه عرشت جايگاهم ده، و مرا مشمول رحمتت گردان، و با سلامتي مرا از دنيا نجات ده، و از تاريكيها بسوى نور خارج ساز.
و در روز قيامت چهره ام را درخشان گردان، و با محاسبه‌اى آسان مرا مورد حسابرسى قرار ده، و به عيوبم شرمگينم مفرما، و بر بلاها صبورم گردان، و آن گونه كه از حضرت يوسف بدى و زشتى را دور ساختى، زشتى و بدى را از من دور ساز، و آنچه بدان طاقت ندارم را بر من تحميل منما.
و مرا بسوى بهشت رهنمون گردان، و از قرآن بهره‌مندم ساز، و با گفتار صحيح مرا ثابت قدم بگردان، و از شيطان رانده شده حفظ فرما، و در بهشت فردوس ساكن گردان، و ديدار رويت را نصيبم نما، و به پيامبرت ملحق كن، و از شياطين و دوستان آنها و از شر هر شرورى كفايت فرما.
پروردگارا! دشمنانم و كسانى كه نسبت به من كينه دارند، اگر قصد آزار مرا
نمودند، قلب شجاعانشان را ضعيف، لشگريانشان را متفرق، سلاحهايشان را از كار افتاده، و حيواناتشان را ناتوان گردان، و بادهاى سخت و طوفانها را بر آنان مسلط فرما، تا ايشان را به آتش وارد سازى، از آنچه بدانها پناه جسته اند آنان را فرود آور، و ما را بر نابوديشان قادر فرما، پروردگار جهانيان اجابت فرما.
خداوندا! بر محمد و خاندانش درود فرست، درودى كه پيشينيان همراه با نيكان بر آن شاهد باشند، پيشواى فرستاده شدگان، و آخرين پيامبران، راهبر خير و كليد رحمت.
بارالها! اى پروردگار خانه مقدس - خانه كعبه -، و ماه مقدس - ماه ذيحجه -، و پروردگار مشعر حرام، و پروردگار ركن و مقام، و پروردگار حل و حرم، به روح مقدس پيامبر از جانب ما سلام و درود فرست.
سلام بر تو اى فرستاده خدا، سلام بر تو اى امين خدا، سلام بر تو اى محمد بن عبد الله، سلام و رحمت و بركات الهى بر تو باد، و او آن چنان كه توصيفش فرموده اى به مؤمنان مهربان و دل سوز است.
خداوندا! برتر از آنچه از تو خواسته، و براى او تاكنون خواسته شده، و تا روز قيامت براى او خواسته مى شود، به او عطا كن، اى پروردگار جهانيان اجابت فرما.
(9) دعاى آن حضرت در تعقيب نماز عشاء پاك و منزه است پروردگارى كه تمامى موجودات در برابر عظمت او متواضعند، پاك و منزه است آنكه همه اشياء در برابر عزت او خوار و ذليلند، پاك و منزه است كسى كه هر چيز در برابر امر و پادشاهى او خاضع مى باشد، پاك و منزه است آنكه هر چيز در حيطه قدرت او قرار دارد.
سپاس خداوندى را سزاست كه هر كه او را ياد كند فراموشش نمى كند، سپاس از آن خداوندى است كه هر كه او را بخواند نااميدش ننمايد، سپاس شايسته خداوندى است كه هر كه بر او توكل نمايد او را كفايت كند.
سپاس و ستايش مخصوص خداوندى است كه آسمانها را برافراشت، و زمين را مسطح گردانيد، و درياها را محدود ساخت، و كوهها را به صورت رشته هايى در آورد، و حيوانات را آفريد، و درختان را ايجاد كرد، و چشمه سارهاى زمين را گشود، و امور را تدبير كرده، و ابرها را بگردش در آورد، و بخار و آب و آتش را از اعماق زمين بسوى آسمان جارى ساخت، و گرما و سرما را در زمين قرار داد.
خداوندى كه با نعمتهايش كارهاى نيك كامل شده، و شكر او موجب
افزايش نعمتها مى گردد، و با فرمانش آسمانها پايدار گرديده، و با عزت او كوههاى سر بر افراشته مستقر گرديده اند، و حيوانات وحشى در بيابانها و پرندگان در آشيانه ها به تسبيح او مشغولند.
سپاس خداوندى را سزاست كه بالا برنده درجات، و نازل كننده آيات، و گستراننده بركات، و پوشاننده عيبها، و قبول كننده نيكيها، و در گذرنده از لغزشها، و بر طرف كننده رنجها، و اجابت كننده خواسته ها، و زنده كننده مردگان، پروردگار زمين و آسمانهاست.
سپاس و ستايش بر خداوند بر هر مدح و ذكر، و شكر و صبر، و نماز و زكات، و قيام و عبادت، و سعادت، و بركت و زيادتى، و رحمت و نعمت و كرامت و واجب، و خوشى و ناراحتى، و شدت و آسايش، و مصيبت و بلاء، و سختى و راحتى، و بى نيازى و فقر، و بر هر حال، و در هر زمان و هنگام، و هر مكان و جايگاه توقف و كوچ.
پروردگارا! پناهنده به توام، مرا پناه ده، از تو يارى مى جويم، ياريم نما، از تو فرياد رسى مى طلبم، بفريادم رس، و تو را مى خوانم، مرا اجابت كن، از تو آمرزش مى طلبم، مرا ببخش، از تو كمك مى جويم، مرا كمك نما، و از تو هدايت مى خواهم، مرا هدايت كن، و از تو كفايت مى جويم، مرا كفايت نما، و بسوى تو پناه آورده ام، مرا پناه ده، و به ريسمان تو چنگ زده ام، مرا حفاظت نما، و بر تو توكل نموده ام، مرا كفايت كن.
بارالها! مرا در پناه و حفاظت، و حراست و كفايت، و حرمت و امنيت، و در زير سايه رحمت خود قرار ده.
و بر من سپر محكمى از جانب خود مقرر فرما، از پيشاپيش و پشت رو، و سمت چپ وراست، و از بالا و پائين و اطرافم، مرا از جانب خودت حفظ و حراست فرما، تا هيچ يك از مخلوقاتت نتواند به من صدمه رسانده، و مرا مورد آزار خود قرار دهد، به حق آنكه جز تو معبودى نيست، تو منان، آفريننده آسمانها و زمين، صاحب جلالت و بزرگوارى هستى.
پروردگارا! حسد حسودان، و تجاوز تجاوزگران، و كيد مكاران، و نيرنگ نيرنگ بازان، و حيله حيله گران، و ظلم ستمگران، و جور جائرين، و دشمنى دشمنان، و اجبار اجبار كنندگان، و ستم ظالمين، و سعايت سعايتگران، و تهمت تهمت زنان، و سحر جادوگران، و رانده شده ها و شياطين، و ظلم پادشاهان، و كارهاى زشت جهانيان را از من دور دار.
خداوندا! بنام پوشيده و پاك و پاكيزه ات، كه آسمانها و زمين بدان استوار شده، و تاريكيها بدان درخشان گرديده، و فرشتگان بدان تسبيح گو شده، و قلبها از آن در هراس بوده، و گردنها به خاطر آن خاضع شده، و مردگان را بدان زنده مى كنى، از تو مى خواهم هر گناهى كه از روى عمد و خطا، آشكار و نهان،
در تاريكيهاى شب و روشنائى روز، انجام داده ام را ببخشى، و به من يقين و هدايت، و نور و علم و فهمى عنايت كنى، تا كتابت را برپا داشته، و حلالت را حلال، و حرامت را حرام نموده، و واجباتت را انجام و سنت پيامبرت محمد را بر پا دارم.
بارالها! مرا به نيكان گذشته ملحق كن، و از صالحين باقيمانده قرار ده، و اعمالم را به نيكوترين آنها خاتمه بخش، بدرستى كه تو آمرزنده و مهربانى.
پروردگارا! آنگاه كه عمرم به پايان رسيده، و روزگار زندگيم خاتمه يافته، و بايد به ملاقات تو آيم، اى مهربان! از تو مى خواهم كه منزلي را در بهشت به من عنايت كنى، كه تمام مخلوقات از اولين و آخرين بدان حسرت خورند.
خداوندا! ستايشم را بپذير، و به تضرع و زاريم، و نيز به اقرار و اعترافم بر عليه نفسم رحم نما، صدايم را همراه خوانندگان تو، و خشوعم را همراه تضرع كنندگان، و مدحم را همراه گويندگان، و تسبيحم را همراه ستايشگران، به گوش تو رساندم.
و تو اجابت كننده بيچارگان، و فرياد رس فرياد خواهان، و پناه پناهندگان، و جايگاه فرار كنندگان، و فرياد رس مؤمنان، و در گذرنده از گناه گناهكاران مى باشى، و درود خدا بر بشارت دهنده و بيم دهنده و نور درخشان - حضرت محمد - و بر فرشتگان و پيامبران.
پروردگارا! اى گستراننده زمينها، و آفريننده آسمانها، و خالق جانهاى بدبخت و خوشبخت بر سرشت خود، شريفترين درودها، و روياننده ترين بركاتت، و ارزشمندترين تحياتت را، بر محمد، بنده و فرستاده و امين بر وحيت، برپا دارنده حجتت، و نگاهبان حرمت، و انجام دهنده اوامرت، و محكم كننده آياتت، و انجام دهنده نذرت، بفرست.
خداوندا! در مقابل هر فضيلتى از فضائل او، و هر منقبتى از مناقب او، و هر حالتى از حالات او، و هر منزلتى از منزلتهاى او، كه محمد را در آن منزلتها ياور خود يافته، و بر رنجها صابر، و بر دشمنانت دشمن، و بر دوستانت دوست، و از مكروهاتت دور، و بسوى آنچه خوانده‌اى خواننده يافته‌اى، فضائلى از پاداشت و ويژگيهائى از عطايت، را به او عطا فرما، كه امرش را برتر و درجه اش را بلند مرتبه گردانى، همراه به پا دارندگان عدل تو و مدافعين از حرم تو، تا اينكه برترى و ارزش و رحمت و كرامتى باقى نماند، جز آنكه محمد را بدان مخصوص گردانى، و از جانب خود درجات عالى به او عطا فرمايى، و او را به مقامات بلند برسانى، پروردگار جهانيان اجابت فرما.
بارالها! دين و جان و تمام نعمتهايى كه به من داده‌اى، را به تو مى سپارم، پس مرا در حفظ و حراست و كفايت خود قرار ده، حفاظت تو پايدار، و مدح
تو بلند مرتبه، و نامهايت مقدس، و جز تو پروردگارى نيست، تو در خوشحالى و ناراحتى و شدت و آسايش مرا كافى بوده، و تو بهترين نگهبانى.
پروردگارا! بر تو توكل كرده، و بسوى تو زارى نموده، و بازگشتمان بسوى توست، خداوندا! ما را وسيله آزمايش كسانى كه كافر مى باشند، قرار مده، و ما را بيامرز، بدرستى كه تو استوار و پا برجائى.
خداوندا! عذاب جهنم را از ما دور گردان، چرا كه عذاب آن جاودانه مى باشد، و براستى كه جهنم بد جايگاه و قرارگاهى است، پروردگارا بين ما و قوم ما با حق حكم نما، و تو بهترين حكم كنندگانى.
پروردگارا! ما ايمان آورديم، پس گناهان ما را ببخشاى، و خطاهايمان را بپوشان، و ما را با نيكان بميران، خداوندا آنچه به فرستادگانت وعده داده‌اى را بما عطا فرما، و روز قيامت ما را عذاب منما، بدرستى كه تو خلف وعده نمى كنى.
بارالها! اگر فراموش كرده يا خطا نموديم ما را مؤاخذه منما، پروردگارا تكليف سخت بر عهده ما قرار مده، هم چنان كه بر عهده كسانى كه پيش از ما بوده اند قرار دادى.
خداوندا! چيزهايى را كه ما بر آنها قدرت نداريم را بر دوشمان قرار مده، و از ما درگذر، و ما را ببخشاى، و مورد رحمت خود قرارده، تو مولاى ما هستى، پس ما را بر گروه كافران يارى كن.
خداوندا! در دنيا و آخرت بما نيكى عطا فرما، و به رحمتت ما را از
عذاب آتش نگاهبان باش، و درود خدا بر آقاى ما پيامبر و خاندان پاك او.
(10) دعاى آن حضرت بعد از هر نماز خداوند برتر است - ده بار.
سپاس خداوند را سزاست - ده بار.
پاك و منزه است خداوند - ده بار.
(11) دعاى آن حضرت بعد از هر نماز خداوند برتر است - سى و چهار بار.
سپاس خداوند را سزاست - سى و سه بار.
پاك و منزه است خداوند - سى و سه بار.
معبودى جز خداوند نيست - يك بار.
(12) دعاى آن حضرت هنگام صبح پروردگارا! در اين صبحگاه تو را شاهد مى گيرم - كه براى شهادت و گواهى، ذات تو كفايت مى كند - همچنين فرشتگانت، و حاملان عرشت، و ساكنين آسمانها و زمينهايت، و پيامبران و رسولانت، و بندگان صالح تو و تمام بندگانت را شاهد مى گيرم، كه تو خداوندى هستى كه معبودى جز تو نيست، يگانه بوده، و شريكى ندارى، و معبودهاى ديگر غير از تو، از فراز آسمانها تا ژرفاى زمينها، موهوم و باطل مى باشند.
تو برتر و گرامىتر و بزرگوارتر از آنى كه توصيف كنندگان كنه تو را به وصف در آورند، يا قلبها عظمت تو را دريابند.
اى كسى كه مدح و توصيف او از توصيف توصيف گران برتر، و اسباب ستايش او از وصف وصف كنندگان بيرون، و عظمت و كبريايى او از گفتار گويندگان والاتر است.
اين قسمت از دعا را سه بار مى گويى.
آنگاه يازده بار مى گويى:
معبودى جز او نيست، يگانه بوده و شريكى ندارد، و پادشاهى و ستايش
مخصوص اوست، زنده مى كند و مىميراند، و او زنده‌اى است كه مرگ و نيستى در او راه ندارد، خير و بركت بدست او بوده، و بر هر كار قادر و تواناست.
و يازده بار مى گويى:
پاك و منزه است خداوند، و ستايش مخصوص اوست، و معبودى جز او نيست، و بزرگتر از آنست كه به وصف در آيد، آنچه خدا بخواهد انجام مى پذيرد، و نيرو و توانى نيست جز با اراده خداوند بردبار و بزرگوار، وبرتر و والاتر، و بخشنده و مهربان، و مالك و حق و آشكار، به تعداد مخلوقات الهى و وزن عرش الهى، و گنجايش آسمانها و زمين، و به تعداد آنچه قلم آفرينش بر آن جارى شده، و كتاب الهى آنها را نوشته، و به تعداد آنچه خداوند خشنود مى گردد.
سپس مى گويى:
پروردگارا! بر محمد و خاندان پاكش درود فرست، و بر جبرئيل و ميكائيل و اسرافيل، و حاملان عرشت و فرشتگان مقربت، درود فرست، پروردگارا! بر آنان درود فرست تا خشنود گردند، و افزون فرما بعد از آنكه آنان خشنود شدند، از آنچه تو شايسته آنى، اى بهترين رحم كنندگان.
پروردگارا! بر فرشته مرگ و ياران او، و رضوان و نگاهبانان بهشت
و مالك و نگاهبانان جهنم درود فرست، پروردگارا بر آنان درود فرست تا خشنود گردند، و بر آنان افزون فرما بعد از آنكه خشنود شدند، از آنچه تو شايسته آنى، اى بهترين رحم كنندگان.
پروردگارا! بر فرشتگانى كه نامه هاي اعمال انسانها را مىنگارند، و فرشتگانى كه حافظان انسانها هستند درود فرست، و بر فرشتگان آسمانها، و فرشتگان زمينهاى هفتگانه، و فرشتگان شب و روز، و زمينها و تمام اماكن و درياها و نهرها و بيابانها و دشتها، درود فرست، و بر فرشتگانى كه با تقديس و تنزيه تو، آنان را از خوردن و نوشيدن بى نياز كرده‌اى درود فرست، پروردگارا بر آنان درود فرست تا ايشان خشنود گردند، و بر آنان افزون فرما بعد از آنكه خشنود شدند، از آنچه تو شايسته آنى، اى بهترين رحم كنندگان.
پروردگارا! و بر پدرم آدم و مادرم حوا، و آنچه از پيامبران و راستگويان و شهدا و صالحين از آن دو به دنيا آمده اند، درود فرست، پروردگارا! بر آنان درود فرست تا خشنود گردند، و بر آنان افزون فرما بعد از آنكه خشنود شدند، از آنچه تو شايسته آنى، اى بهترين رحم كنندگان.
پروردگارا! بر محمد و خاندان پاكش، و بر ياران برگزيده اش و همسران پاكيزه اش، و بر فرزندان محمد، و بر هر پيامبرى كه بشارت به آمدن آن حضرت
را داده، و بر هر پيامبرى كه ايشان از نسل آنان مى باشد، و بر هر زن صالحه‌اى كه كفالت ايشان را به عهده گرفته، و بر هر كه درود بر او موجب خشنودى تو و پيامبرت مى گردد، درود فرست، پروردگارا بر آنان درود فرست تا خشنود گردند، و بر آنان افزون فرما بعد از آنكه خشنود شدند، از آنچه تو شايسته آنى، اى بهترين رحم كنندگان.
پروردگارا! بر محمد و خاندان او درود فرست، و بر محمد و خاندانش بركت عطا كن، و بر محمد و خاندانش رحمت نما، هم چنان كه بر ابراهيم و خاندانش درود فرستاده و بركت عطا كرده و رحمت نمودى، بدرستى كه تو ستوده و بخشنده‌‌اى، پروردگارا به محمد وسيله و فضيلت و درجات برتر عطا فرما.
پروردگارا! بر محمد و خاندانش درود فرست، هم چنان كه امر فرمودى تا بر او درود فرستيم، پروردگارا بر محمد و خاندانش درود فرست، به تعداد هر كه بر او درود مى فرستد، پروردگارا بر محمد و خاندانش درود فرست، به تعداد هر درودى كه بر او فرستاده شده است.
پروردگارا! بر محمد و خاندانش درود فرست، به تعداد تمام حروفى كه در درودهايت بر او وجود دارد، پروردگارا بر محمد و خاندانش درود فرست، به تعداد موهاى هر كه بر او درود فرستاد، پروردگارا بر محمد و خاندانش درود فرست، به تعداد موهاى هر كه بر او درود نفرستاد.
پروردگارا! بر محمد و خاندانش درود فرست، به تعداد نفسهاى هر كه بر او درود فرستاد، پروردگارا بر محمد و خاندانش درود فرست، به تعداد نفسهاى هر كه بر او درود نفرستاد، پروردگارا بر محمد و خاندانش درود فرست، به تعداد سكونهاى هر كه بر او درود فرستاد، پروردگارا بر محمد و خاندانش درود فرست، به تعداد سكونهاى هر كه بر او درود نفرستاد.
پروردگارا! بر محمد و خاندانش درود فرست، به تعداد حركت هر كه بر او درود فرستاد، پروردگارا بر محمد و خاندانش درود فرست، به تعداد حركات و صفات و دقائق و ساعتها، و به تعداد وزن ذرات آنچه عمل كرده يا عمل نكرده اند، يا از آنان صادر شده يا تا روز قيامت از آنان صادر مى شود.
پروردگارا! از آن توست ستايش، و شكر و منت، و فضل و نعمت، و بخشش و عظمت و جبروت، و ملك و ملكوت، و قهر و افتخار، و هيبت و سلطنت، و امتنان و كرم، و جلالت و جبر، و توحيد و تمجيد، و تهليل و تكبير، و تنزيه، و رحمت و مغفرت و كبرياء.
و براى توست آنچه از ستايشها پاك و پاكيزه است، و نيز ستايشهاى ارزشمند و گفتارهاى زيبا، كه از گوينده آن خشنود مى شوى، و از گفتارش خشنود مى باشى.
و حمد و ستايش مرا بپذير، همراه حمد و ستايش اولين ستايش گر تو، و ثناء مرا همراه ثناء اولين ثناگويت، تهليل مرا همراه اولين تهليل گويت، تكبيرم را همراه اولين تكبير گويت، و سخن زيبايم را همراه گفتار اولين كسى كه سخن زيبا گفت و ثناء تو را نمود، در حالى كه از اولين روز دنيا تا روز قيامت اين امر اتصال داشته باشد.
و به تعداد وزن ذرات شنها و تپه ها و كوهها، و تعداد جرعه هاي آب درياها، و تعداد قطرات بارانها، و برگ درختان، و به تعداد ستارگان، و وزن آنها، و به تعداد خاكها و دانه ها و سنگريزه ها، و به تعداد وزن ذرات آسمانها و زمين، و آنچه در آنهاست، و آنچه بين آنهاست، و آنچه زير آنهاست، و آنچه بين آنهاست، و آنچه بالاى آنهاست، از عرش تو تا ژرفاى زمينهاى هفتگانه.
و به تعداد حروف الفاظ اهل زمينهاى هفتگانه، و تعداد زمانهاى آنها، و دقيقه هاي آنها، و حركت و سكونهاى آنان، و موها و پوستهاى آنان، و به تعداد وزن آنچه عمل كرده يا نكرده، يا آنچه از آنان صادر شده، يا تا روز قيامت از آنان صادر مى شود.
خاندان پيامبر، و جانم و مالم، و فرزندانم و خاندانم، و اولادم و نزديكانم و خانواده‌ام، و هر فردى از بستگانم كه مسلمان شده، و همسايگانم و برادرانم، و هر كه از زنان و مردان مؤمن كه به من دعا كرده، يا كار نيكى در حق من انجام داده، يا نعمتي به من ارزانى داشته اند را به خدا و نامهاى تام و شامل، وكامل وبرتر، و مبارك و والاتر، و پاك و شريف، و كريم و بزرگ، و پوشيده و پنهانى، كه هيچ خوب و بدى راه بدان ندارد، پناهنده مى سازم، و به قرآن كريم و پايان آن، و آنچه در ما بين آنهاست، از سوره هاي شريف و آيات محكم، و شفاء و رحمت، و عوذة و بركت، و به تورات و انجيل و زبور، و به صحيفه هاي ابراهيم و موسى.
و به هر كتابي كه خداوند نازل كرده، و به هر رسولى كه خداوند فرستاده، و به هر حجتى كه خداوند بر پا داشته، و به هر برهانى كه خداوند ظاهر ساخته، و به هر نورى كه خداوند آن را نورانى ساخته، و به تمام نعمتهاى الهى، پناه مى برم.
و از خداوند پناه مى جويم از شر هر شرورى، و از شر آنچه مى ترسم و هراس دارم، و از شر آنچه خداوند از آنها برتر است، و از شر فاسقين از جن
و انس، و شياطين و پادشاهان، و ابليس و لشكريان و پيروان و دوستان آن، و از شر آنچه در نور وظلمت است.
و از شر آنچه هجوم آورد، و از شر هر غم واندوه و آفت و پشيمانى، و از شر آنچه از آسمان نازل شده يا به طرف آن صعود مى كند، و از شر آنچه داخل زمين شده و از آن خارج مى شود، و از شر هر جنبده‌اى كه پروردگارم زمام امورش را بدست دارد، بدرستى كه پروردگارم بر راه مستقيم است، پس اگر روى گرداندند بگو خدا مرا كفايت مى كند، معبودى جز او نيست بر او توكل كرده، و او پروردگار فرمانروايى بزرگ است.
(13) دعاى آن حضرت در صبح و شام اى زنده، اى پايدار، به رحمتت پناه مى جويم، تمام كارهايم را اصلاح گردان، و مرا بخودم وامگذار.
و در روايتى ديگر اين گونه آمده است:
اى زنده، اى پابرجا! به رحمتت پناه مى برم، پس مرا يك چشم برهم نهادن به خود واگذار مكن، و تمامى امورم را اصلاح فرما.
(14) دعاى آن حضرت براى بر آورده شدن حاجات اى گرامى ترين نامى كه ياد شده، و ديرينه ترين نام در عزت و فرمانروايى، اى رحم كننده بر هر كه از او طلب رحمت كند، و پناه هر كه به او پناهنده شود، اى رحم كننده بر هر محزونى كه شكوه و شكايت بسوى او برد، اى بهترين كسى كه از او نيكى طلب شده و به سرعت آن را اجابت فرمود، اى كسى كه فرشتگان نورانى از او در هراسند.
به حق نامهايى كه حاملان عرشت، و آنان كه در اطراف آن قرار دارند، و از هراس عقاب تو تسبيح و تنزيه تو را مى گويند، تو را بدان نامها مى خوانند، و به حق نامهايى كه جبرئيل و ميكائيل و اسرافيل تو را بدان نامها مى خوانند، از تو مى خواهم دعايم را اجابت كنى، و مشكلم را بر طرف كرده، و گناهانم را بپوشانى.
اى كسى كه فرمان داد نفخه صور در ميان موجودات دميده شود، تا آنان در اجتماع بزرگ قيامت گرد هم آيند، و به حق آن نامى كه استخوانهاى پوسيده را زنده كردى، از تو مى خواهم كه قلبم را زنده، سينه ام را گشاده، و امورم را اصلاح فرمائى.
اى كسى كه بقاء و جاودانگى را ويژه خود قرار داد، و مرگ و زندگى و فناء را براى موجوداتش خلق فرمود، اى كسى كه عملش مطابق گفتارش، و گفتارش همانند فرمانش، و فرمانش بر هر چه خواهد جارى مى باشد.
به حق آن نامى كه حضرت ابراهيم، خليل تو، آنگاه كه در آتش انداخته مى شد، تو را بدان نام خواند، و تو دعايش را اجابت فرمودى، و گفتى: " اى آتش بر ابراهيم سرد و سلامت شو "، و بنامى كه موسى از كنار كوه طور ايمن تو را بدان نام خواند، و تو او را اجابت فرمودى، و بنامى كه عيسى را از روح القدس آفريدى.
و بنامى كه يحيى را به زكريا بخشيدى، و بنامى كه رنج و مشقت را از ايوب مرتفع ساختى، و بنامى كه توبه داود را پذيرفتى، و بادها را براى سليمان مسخر نمودى، كه بفرمان او بگردش در مى آمدند، همچنين جن را براى او مسخر كردى، و زبان پرندگان را به او آموختى.
و بنامى كه عرش را با آن آفريدى، و جهان را به آن خلق فرمودى، و فرشتگان را با آن ايجاد كردى، و جن و انس را با آن خلق كردى، و بنامى كه تمامى مخلوقات را پديد آوردى.
و بنامى كه آنچه خواستى خلق فرمودى، و بنامى كه بر هر چيز قادر شدى، به حق اين نامها از تو مى خواهم كه حاجتم را برآورى، و درخواستهايم را اجابت فرمايى، اى بخشنده.
(15) دعاى آن حضرت براى قضاء حوائج اى پروردگار اولين و آخرين، و اى بهترين اولين و آخرين، و اى داراى نيروى قوى، و اى رحم كننده به بيچارگان، و اى مهربانترين مهربانان.
و در روايتى آمده:
اى آغاز هر آغاز، و اى پايان هر انتها، و اى داراى نيروى قوى، و اى مهربانترين مهربانان، مرا بى نياز گردان و حاجتم را ادا كن.
(16) دعاى آن حضرت براى قضاء حوائج سپاس خداى را سزاست كه هر كه او را ياد كند فراموش ننموده، و هر كه او را بخواند نا اميد نمى سازد، و اميد اميدوار به خود را زائل نمى كند.
آنگاه از خداوند آنچه مى خواهد بخواهد.
(17) دعاى آن حضرت براى قضاء دين و آسان شدن كارها خداوندا! پروردگار ما و پروردگار هر چيز، نازل كننده تورات و انجيل و قرآن، شكافنده دانه ها، از شر هر جنبده‌اى كه زندگيش بدست توست، به تو پناه مى برم.
تو اولى هستى كه قبل از تو چيزى نبوده، و آخرى هستى كه بعد از تو چيزى نخواهد بود، و ظاهرى هستى كه برتر از تو چيزى نيست، و باطنى هستى كه نزديكتر از تو چيزى وجود ندارد، بر محمد و خاندانش درود فرست و قرضم را ادا كن، و مرا از نيازمندى رهايى بخش، و تمامى كارها را برايم آسان فرما، اى بهترين رحم كنندگان.
اين دعا در روايتى ديگر چنين آمده است:
خداوندا! اى پروردگار آسمانهاى هفتگانه و پروردگار فرمانروايى بزرگ، اى پروردگار ما و پروردگار هر چيز، نازل كننده تورات و انجيل و قرآن، شكافنده دانه، از هر چيز كه زمام امورش بدست توست، به تو پناه مى برم.
تو اولى هستى كه قبل از تو چيزى نبوده، و آخرى هستى كه بعد از تو چيزى نيست، و تو ظاهرى هستى كه برتر از تو چيزى نيست، و باطنى هستى كه نزديكتر از تو چيزى نيست، قرضم را ادا كرده و مرا از فقر و نيازمندى رهايى بخش.
و در روايتى ديگر اين گونه آمده است:
خدايا! اى پروردگار آسمانها و پروردگار زمينها و پروردگار هر چيز، شكافنده دانه و هسته، و نازل كننده تورات و انجيل و قرآن، به تو پناه مى برم از هر شرورى كه زندگيش در اختيار توست.
تو اولى هستى كه قبل از تو چيزى نيست، و تو آخرى هستى كه بعد از تو چيزى نيست، و ظاهرى هستى كه برتر از تو چيزى نيست، و باطنى هستى كه غير از تو چيزى نيست، قرضم را ادا كرده و مرا از فقر بى نيازگردان.
(18) دعاى آن حضرت براى دفع شدائد روايت شده كه پيامبر اين دعا را به حضرت على و حضرت فاطمه (عليهما السلام) ياد داد و فرمود: هر گاه مصيبتى بر شما وارد شد، يا از ستم پادشاهى ترسيديد، يا چيزى گم شد، نيكو وضو گرفته و دو ركعت نماز بخوانيد و دستها را بلند كرده و بگوئيد:
اى داناى غيب و اسرار، اى اطاعت شده اى دانا، اى خداوند، اى خداوند، اى خداوند، اى متفرق سازنده گروهها براى پيامبر، اى آنكه براى موسى فرعون را فريب داد، اى آنكه عيسى را از تاريكى نجات داد، اى آنكه قوم نوح را از غرق شدن رهانيد، اى آنكه به بنده اش يعقوب رحم كرد، اى بر طرف كننده نارا حتى ايوب، اى نجات دهنده حضرت يونس از تاريكيها، اى كننده هر كار نيك، اى هدايتگر به هر خير و نيكى، اى راهنما به كار نيك، اى آنكه به كار نيك امر مى كند، اى آفريننده خير و نيكى، اى اهل خير، تو معبودم هستى، در آنچه مى دانى بسوى تو مشتاق شده ام و تو داناى پنهانيها هستى، از تو مى خواهم كه بر محمد و خاندانش درود فرستى.
آنگاه حاجتت را مى طلبى، كه به يارى خدا اجابت مىشود.
(19) دعاى آن حضرت براى كارهاى مهم به حق يس و قرآن حكيم، و به حق طه و قران عظيم، اى آنكه بر حاجتهاى نيازمندان قادر است، اى آنكه اسرار را مى داند، اى بر طرف كننده مشكل آنان كه دچار مشكل شده اند، اى گشاينده غم آنان كه دچار غم و اندوهند، اى رحم كننده به پير مرد و اى روزى دهنده به طفل كوچك، اى آنكه نيازى به تفسير ندارد، بر محمد و خاندانش درود فرست و اين كار را برايم انجام ده.
(20) دعاى آن حضرت براى قضاء حوائج روايت شده كه پيامبر به حضرت على و حضرت فاطمه (عليهما السلام) اين نماز را آموخت و فرمود: دو ركعت نماز خوانده، در هر ركعت يك بار سوره حمد و آية الكرسي سه بار و سوره توحيد سه بار، و آخر سوره حشر از " اگر اين قرآن را به كوهها نازل مى كرديم. " تا آخر سوره را مى خوانى، آنگاه نشسته و تشهد خوانده و بر خداوند ثناء مى گويد و بر پيامبر درود مى فرستد و زنان و مردان با ايمان را دعا مى كند، آنگاه مى گويد:
پروردگارا! از تو مى خواهم به حق تمام نامهايى كه براى توست، كه هر گاه تو را با آنها بخوانم اجابت دعا با آن محقق مى گردد، و از تو مى خواهم به حق هر صاحب حقى كه بر تو حق دارد، و از تو مى خواهم به حقت بر تمامى آنان كه غير تو هستند، كه اين كار را انجام دهى.
(21) دعاى آن حضرت در بر طرف شدن غم واندوه از امام صادق (عليه السلام) روايت شده: مادرم فاطمه (عليها السلام) نمازى داشت كه از جبرئيل فرا گرفته بود و آن را مى خواند، و آن دو ركعت بود: در ركعت اول يك
بار سوره حمد و سوره قدر، و در ركعت دوم يك بار سوره حمد و صدبار سوره توحيد، و بعد از سلام تسبيح حضرت زهرا (عليها السلام) را مى خواند، (1) سپس زانوها و پاها را روى سجاده قرار داده و اين دعا را خوانده و حاجتش را مى خواهد.
دستهايت را بعد از صلوات فرستادن بلند كرده و مى خوانى:
پروردگارا! با نام آنان - ائمه (عليهم السلام) - به تو روى مى آورم، و به حق آنان، كه جز تو كسى از ژرفاى آن آگاه نيست، به تو توسل مى جويم، و نيز به حق كسى كه حق او نزد تو بسيار بزرگ است، و به نامهاى نيكويت و موجودات كامل تو، كه مرا امر فرمودى با نام آنان تو را بخوانم، به تو متوسل مى شوم.
و به نام بزرگت، كه به ابراهيم امر فرمودى كه با آن پرنده را صدا كند و پرنده او را پاسخ گفت، و بنام بزرگت، كه به آتش فرمان دادى كه بر ابراهيم سرد و سلامت باشد، و آتش چنين شد.
و به محبوبترين نامهايت، و شريف ترين آنها در پيشگاهت، و بزرگ ترين آنها نزد تو، و به نامهايت كه اجابت دعا با آنها سريع تر انجام مى پذيرد و به مقصود بهترى نائل مى شويم، و به آنچه تو شايسته آنى، تو را مى خوانم.
و به تو توسل جسته، و به تو روى مى آورم، و از تو كمك خواسته، و طلب بخشش گناه و احسان و فضل تو را دارم، و در پيشگاهت زارى كرده و خضوع و خشوع مى نمايم، و به كردار زشتم اقرار كرده، و بر تو اصرار مى نمايم.
و به حق كتابهايى كه بر پيامبران و رسولانت - كه درود تو بر تمامى آنان باد - فرستادى، از تورات و انجيل و قرآن بزرگ و ديگر كتب، كه اسم اعظم تو در آنهاست، و به حق نامهاى بزرگ تو كه در آنست، به تو نزديكى مى جويم.
و از تو مى خواهم، كه بر محمد و خاندانش درود فرستاده و بر آنان گشايش عطا فرمايى، و گشايش كار مرا مقرون به گشايش كار آنان قرار دهى، و آنان را در هر كار نيكى مقدم كرده و از ايشان آغاز نمائى، و در اين روز درهاى آسمان را براى دعايم بگشايى، و در اين روز و اين شب به گشايش كارم و دادن حاجتم در دنيا و آخرت، اجازه صادر فرمايى.
بدرستى كه فقر و بىچارگى مرا در خود فرو برده، و پريشان حالى بر من تسلط يافته، و نياز و حاجت مرا به تو پناهنده ساخته، و ذلت و مسكنت بر چهره ام نقش بسته، و درماندگى بر من غالب شده، و رأفت و رحمت بر من واجب گرديده، و گناه مرا احاطه نموده است.
زمان زمانى است كه به دوستانت وعده اجابت دعا را داده اى، پس بر محمد و خاندانش درود فرست، و آنچه از فقر و بىچارگى مرا در خود گرفته، را با قدرتت از من دور دار، و با چشم رحمتت بر من نظر افكن، و مرا در رحمت واسعه خود داخل ساز.
و به من توجه بنما، توجهى كه هر گاه بر اسيرى افتد او را آزاد سازد، و آن گاه كه بر گمراهى افتد هدايت شود، و آن هنگام كه بر حيران و سرگردانى افتد او را از حيرت رها سازد، و وقتى بر فقيرى افتد او را بى نياز گرداند، و آن زمان كه بر ناتوانى افتد نيرومند گردد، و هر گاه بر خائفى افتد او را ايمنى دهد، و مرا در معرض دشمنان خود و دشمنانم قرار ندهى، اى صاحب جلالت و بزرگوارى.
اى كسى كه هيچ كس جز خودش به كيفيت و جايگاه و قدرتش آگاه نيست، اى كسى كه هوا را با آسمان بست، و زمين را بر روى آب گستراند، و بهترين نامها را براى خود برگزيد، اى كسى كه خود را بنامى ناميد، كه حاجت هر كه با آن نام او را بخواند مستجاب مى شود.
از تو مى خواهم به آن نام، كه براى من شفيعى نيرومندتر از او وجود ندارد، و به حق محمد و خاندانش، از تو مى خواهم كه بر محمد درود فرستى، و حاجتهايم را روا فرمائى، و صدايم را به گوش محمد، على، فاطمه، حسن، حسين، على، محمد، جعفر، موسى، على، محمد، على، حسن، حجت - كه
درود و بركات و رحمتت بر آنان باد - برسانى، تا برايم نزد تو شفاعت كنند درود و بركات و رحمتت بر آنان باد - برسانى، تا برايم نزد تو شفاعت كنند و آنان را شفيعم گردانى، و مرا نا اميد ننمائى، به حق آنكه خدائى جز تو نيست، و به حق آنكه خدائى جز تو نيست، و به حق محمد و خاندانش، اين حاجاتم را روا ساز، اى بخشنده.
(22) دعاى آن حضرت براى رهائى از مهالك روايت شده كه مردى در شهر شام مدتى طولاني زندانى بود، در خواب حضرت زهرا (عليها السلام) را ديد كه نزد او آمده و فرمود: اين دعا را بخوان، آن مرد دعا را آموخته و خواند و رها شد و به منزلش برگشت، آن دعا اينست:
پروردگارا! سوگند به عرش و كسى كه آن را را برافراشت، سوگند به وحى و هر كه آن را نازل كرد، و به حق پيامبر و هر كه او را به نبوت رسانيد، و به حق خانه كعبه و هر كه آن را ساخته است.
اى شنونده هر صدا، اى جمع كننده هر گمشده، اى خالق جانها بعد از مرگ، بر محمد و خاندانش درود فرست، وبما و تمامى زنان و مردان مؤمن در شرق و غرب زمين، به زودى از جانب خود گشايش عنايت فرما، به شهادت آنكه خدائى جز تو نيست، و محمد - كه درود خدا بر او و بر فرزندان پاكش باد - بنده و فرستاده توست.
(23) دعاى آن حضرت براى جلوگيرى از خطرات بنام خداوند بخشنده مهربان، اى زنده اى پايدار، به رحمتت پناه آورده ام، مرا پناه ده، و يك چشم بر هم زدن مرا به حال خود وامگذار، و تمام امورم را اصلاح گردان.
و در روايتى آمده:
اى زنده، اى پايدار، به رحمتت پناهنده گرديده ام، خدايا يك لحظه مرا بخودم وامگذار، و تمام امورم را اصلاح كن.
(24) دعاى آن حضرت براى بيمارى تب بنام خداوند بخشنده مهربان، بنام خداوند نور، بنام خداوندى كه نور در نور است، بنام خداوندى كه نور بر نور است، بنام خداوندى كه تدبير امور بدست اوست، بنام خداوندى كه نور را از نور آفريد.
سپاس خداوندى را سزاست كه نور را از نور آفريده، و نور را بر كوه طور نازل فرمود، در كتابي نوشته شده، و در كاغذى گشوده شده، به اندازه معين، بر پيامبرى بزرگ.
سپاس شايسته خداوندى است كه به عزت مذكور، و به فخر و افتخار مشهور، و به رنج و سرور شكر گذار است، و درود خدا بر آقاى ما محمد و خاندان پاكش باد.
و در روايتى ديگر اين دعا اين گونه آمده است:
بنام خداوند بخشنده مهربان، بنام خداوند نور، بنام خداوندى كه هر گاه اراده وجود چيزى را بكند، ايجاد مى شود، بنام خداوندى كه بر خيانتهاى چشمها و آنچه قلبها پنهان مى دارند، آگاهست.
بنام خداوندى كه نور را از نور آفريد، بنام خداوندى كه به كارهاى نيك شناخته شده، بنام خداوندى كه نور را بر كوه طور نازل فرمود، به اندازه معين، در كتابي نوشته شده، بر پيامبرى بزرگ.
(25) دعاى آن حضرت براى بيمارى تب پروردگارا! معبودى جز تو نيست كه برتر و والاترى، صاحب فرمانروايى ديرينه و منتى بزرگ و بزرگوارى فراوان، معبودى جز تو نيست وبرتر و والاترى، خالق موجودات، اجابت كننده دعاها مى باشى، آنچه فلان شخص بدان گرفتار شده را بگشا.
(26) دعاى آن حضرت براى بيمارى تب و براى اوست آنچه در شب و روز آرام مى گيرد، و او شنوا و داناست، اى تب اگر به خداى بزرگ و فرستاده گراميش ايمان دارى، پس استخوانها را خورد نكرده، و گوشتها را نخور، و خونها را ننوش.
از حامل اين نوشته بسوى كسى كه به خداى بزرگ و پيامبر گراميش و خاندان او، يعنى محمد وعلى و فاطمه وحسن و حسين، ايمان ندارد، برو.
(27) دعاى آن حضرت در روز شنبه پروردگارا! گنجهاى رحمتت را براى ما بگشا، و ما را مشمول رحمتى قرار ده كه بعد از آن در دنيا و آخرت عذابمان ننمائى، و از فضل گسترده ات، ما را از روزى حلال و پاكيزه اى بهره‌مند گردان، و ما را نيازمند و محتاج كسى جز خودت قرار نده، و شكر گذارى ما را نسبت به خودت، و نيز فقر و نيازمان را به تو، و بى نيازى و كرامت نفسمان از غير خودت را، افزون فرما.
خداوندا! در دنيا بر ما گشايش عطا فرما، بارالها! از اينكه ما را در حالى كه ديدارت را طالبيم، از ديدارت منع نمائى، به تو پناه مى بريم.
پروردگارا! بر محمد و خاندانش درود فرست، و آنچه را كه دوست دارى بما عطا فرما، و آن را نيرويى قرار ده در آنچه ما دوست مى داريم، اى بهترين رحم كنندگان.
(28) دعاى آن حضرت در روز يكشنبه پروردگارا! آغاز اين روزم را رستگارى، و پايانش را موفقيت، و وسط آن را سعادتمندى قرار ده، خداوندا بر محمد و خاندانش درود فرست، و ما را از كسانى قرار ده كه بسوى تو روى آورده، و تو آنان را پذيرفته اى، و بر تو توكل كرده و آنان را كفايت نموده اى، و بسوى تو زارى كرده و آنان را مشمول رحمتت قرار داده‌اى.
(29) دعاى آن حضرت در روز دوشنبه خداوندا! از تو نيرو در عبادت و بندگى، و بينش در درك آيات كتابت، و فهم در درك احكامت را خواستارم، پروردگارا بر محمد و خاندانش درود فرست، و قرآن را دور از دسترس فهم ما، و صراط را زائل از ما، و محمد را روى گردان از ما قرار مده.
(30) دعاى آن حضرت در روز سه شنبه پروردگارا! در مقابل غفلت مردم ما را متذكر قرار ده، و در برابر ذكر آنان براى ما شكر و سپاس مقرر فرما، و بهترين چيزى كه بر زبانمان جارى مى شود را نيات قلبى ما قرار ده.
خداوندا، غفران و بخشش تو از گناهان ما گسترده تر و رحمت تو اميدوار كننده تر از اعمال ما مى باشد، خداوندا بر محمد و خاندانش درود فرست، و ما را بر اعمال صالح و كارهاى نيك موفق دار.
(31) دعاى آن حضرت در روز چهارشنبه پروردگارا! ما را با ديدگانت كه هرگز به خواب نمى رود، و با پايه و ستونى كه مورد تجاوز قرار نمى گيرد، و با نامهاى بزرگت مرا حفاظت فرما، و بر محمد و خاندانش درود فرست، و برايمان حفظ كن آنچه را كه اگر حافظى غير از تو داشته باشد ضايع مى گردد، و بپوشان بر ما آنچه اگر غير تو آن را بپوشاند شيوع پيدا مى كند، و همه اينها را فرمانبر ما قرار ده، بدرستى كه تو خواسته ها را مى شنوى، و نزديك بوده و اجابت كننده‌اى.
(32) دعاى آن حضرت در روز پنج شنبه پروردگارا! هدايت و تقوى، و عفاف و بى نيازى، و عمل به آنچه كه دوست دارى و خشنود مى گردى، را از تو خواستارم، خداوندا از تو در مقابل ناتوانيمان نيرو، و در مقابل نيازمان بى نيازى، و در مقابل جهالت و نادانيمان علم و حلم خواهانيم.
خداوندا! بر محمد و خاندانش درود فرست، و ما را بر شكر و ذكر، و اطاعت و عبادتت يارى فرما، به رحمتت اى بهترين رحم كنندگان.
(33) دعاى آن حضرت در روز جمعه بارالها! ما را از نزديكترين كسانى كه به تو تقرب جسته اند، و از آبرومندترين كسانى كه به تو روى آورده اند، و پيروزمندترين كسانى كه از تو در خواست كرده و زارى نموده اند، قرار ده.
خداوندا! ما را از كسانى قرار ده كه گويا تو را تا روز قيامت، كه روز ديدار تست، مى بينند، پروردگارا ما را از كسانى قرار ده كه در عمل نسبت به تو اخلاص ورزيده، و در تمامى مخلوقاتت تو را دوست دارند.
پروردگارا! بر محمد و خاندانش درود فرست، و ما را مورد بخششى قرار ده كه بعد از آن گناهى انجام نداده، و خطا و اشتباهى را مرتكب نشويم.
خداوندا! بر محمد و خاندانش درود فرست، درودى رشد كننده، هميشگى، پاكيزه، پى در پى و سلسله وار، به رحمتت اى بهترين رحم كنندگان.
(34) دعاى آن حضرت در روز جمعه روايت شده كه يكى از اصحاب امام صادق (عليه السلام) در روز جمعه نزد ايشان آمده و گفت: بهترين كارى كه در اين روز مى توانم انجام دهم را به من بياموز، امام فرمود: كسى را نزد پيامبر (صلى الله عليه وآله) گرامىتر از فاطمه (عليها السلام)، و چيزى را بهتر از چيزى كه آن حضرت به ايشان آموخت، نمى يابم:
روز جمعه غسل كرده و چهار ركعت نماز گذار - دو ركعت دو ركعت - در اولين ركعت حمد و پنجاه مرتبه " قل هو الله احد "، و در ركعت دوم حمد و پنجاه بار سوره العاديات، و در ركعت سوم حمد و پنجاه بار " إذا زلزلت "، و در ركعت چهارم حمد و پنجاه بار " إذا جاء نصر الله والفتح " - كه آخرين سوره اى است كه بر پيامبر نازل شده - بعد از نماز اين دعا را بخواند:
اى معبودم و اى آقايم! هر كسى مهيا و مجهز، و آماده و توشه برگرفته است، تا به اميد صله و عطا و بهره و عطيه و بخشش وجائزه‌اى نزد مخلوقى برود، پس بسوى توست اى معبودم مهيا شدنم، و مجهز بودنم، و آمادگيم، و توشه برگرفتنم، به اميد بهره هايت و نيكى شناخته شده ات، و عطيه مطلوبت و جائزه‌هايت.
پس اى آنكه در خواست سائلى نزد او محروم نشد، و بخشش خواهنده اى در او كاستى پديد نياورد، مرا محروم مفرما، چرا كه من با عمل صالحى كه قبلا انجام داده ام، و يا شفاعت مخلوقى كه اميد به او بسته، و تقرب به او جسته ام، نزد تو نيامده ام، جز شفاعت محمد و خاندانش، كه درود تو بر او و خاندان پاكش باد، به درگاه تو آمده ام، و اميدوار عفو و بخشش بزرگت، كه بر خطا كارانى كه محرمات تو را انجام داده اند، وعده داده اى، مى باشم، بطوريكه پافشارى طولاني آنان در انجام امور حرام، تو را از بخشش وجود به آنان باز نداشت.
و تو اى آقاى من بسيار نعمت دهنده اى و من بسيار خطاكار، و به حق محمد و خاندان پاكش از تو مى خواهم، كه گناه بزرگم را ببخشى، چرا كه گناه بزرگ را جز بزرگ نمى بخشد، اى بزرگ، اى بزرگ، اى بزرگ، اى بزرگ، اى بزرگ، اى بزرگ.
(35) دعاى آن حضرت هنگام آشكار شدن هلال ماه رمضان از امام رضا (عليه السلام) روايت شده كه در حديثى فرمودند:
اى شيعيان من، آنگاه كه هلال ماه رمضان آشكار شد، با دست بدان
اشاره نكنيد، بلكه رو به قبله ايستاده و دستهايتان را بسوى آسمان بلند كرده و اين دعا را بخوانيد:
پروردگار ما و تو خداوند جهانيان است، پروردگارا اين هلال ماه را هلال مباركى قرار ده، و ما را براى روزه ماه رمضان موفق نما، و ما را در آن سالم گردان، و اين ماه را از ما در سلامت قرار ده، در راحتى و آسايش، و ما را در آن ماه به طاعت خود مشغول ساز، بدرستى كه تو بر هر كار توانا و نيرومند مى باشى.
سپس فرمود: حضرت فاطمه (عليها السلام) اين دعا را مى خواند، آنگاه كه هلال ماه رمضان آشكار مى شد، نور آن حضرت بر نور هلال برترى داشت و هلال ديده نمى شد، و هر گاه كه آن حضرت غائب مى شد هلال آشكار مى گشت.
(36) دعاى آن حضرت هنگام خواب سپاس مخصوص خداوندى است كه كفايت كننده است، پاك و منزه است خداوند برتر، خداوند مرا كافى است، آنچه خدا مى خواهد انجام مى گيرد، خداوند سخن كسى كه او را خواند شنيد، غير از خدا پناهگاه و مأوايى نيست.
به پروردگار شما و خودم خداوند يكتا توكل نمودم، هيچ جنبنده اى نيست جز آنكه خداوند زمام أو را بدست دارد، بدرستى كه پروردگار من در راه راست مى باشد، سپاس خداوندى را سزاست كه فرزندى براى خود نگرفته، و در فرمانروائيش شريكى ندارد، و تحت سرپرستى كسى نبوده، و او را بسيار تكبير گو.
(37) دعاى آن حضرت هنگام خواب از آن حضرت روايت شده: پيامبر بر من وارد شد در حالى كه بستر خواب را آماده كرده بودم، و فرمود: اى فاطمه نخواب جز آنكه چهار كار را انجام دهى، قرآن را ختم كرده و پيامبران را شفيع خود قرار داده و مؤمنين را از خود راضى نموده، و حج و عمره را انجام دهى - تا آنجا كه فرمود: - پيامبر فرمود:
هرگاه سوره توحيد را سه بار بخوانى گويا قران را ختم كرده‌اى، و هرگاه بر من و پيامبران قبل از من درود فرستى ما شفيعان تو در روز قيامت مى شويم، و هرگاه براى مؤمنان استغفار كنى آنان از تو راضى مى گردند، و هر گاه بگويى:
پاك و منزه است خداوند، و سپاس مخصوص اوست، و معبودى جز او نمى باشد، و خداوند برتر است.
حج و عمره را انجام داده‌اى.
(38) دعاى آن حضرت هنگام خواب خداوند برتر است - سى و چهار بار.
سپاس خداوند را سزاست - سى و سه بار.
خداوند پاك و منزه است - سى و سه بار.
(39) دعاى آن حضرت براى دفع رؤياى زشت از امام صادق (عليه السلام) روايت است كه فرمود: حضرت فاطمه (عليها السلام) از خوابهاى پريشان به پيامبر شكايت كرد، آن حضرت فرمود: هر گاه چنين خوابى ديدى، بگو:
پناه مى برم به كسى كه فرشتگان مقرب الهى، و پيامبران برگزيده خداوند، و بندگان صالح او بدان پناهنده شدند، از شر و زشتى اين خوابى كه ديدم، تا به دين و دنيايم ضرر وارد نسازد.
و سه بار به سمت چپ خود آب دهان بينداز.
(40) دعاى آن حضرت براى رفع بىخوابى اى سير كننده شكمهاى خالى، و اى پوشاننده بدنهاى عريان، و اى آرام كننده رگهاى زننده، و اى خواباننده چشمهاى بيدار، رگهاى مرا آرام گردان، و چشمهاى مرا به زودى بخواب بر.
(41) دعاى آن حضرت براى شوهرش آن حضرت در وصيتش به حضرت على (عليه السلام) فرمود: آنگاه كه از دنيا رفتم، با دست خود مرا غسل ده و حنوط نموده و كفن كن و شبانه مرا دفن نما، و فلانى و فلانى را بر جنازه من حاضر منما، و در وصيتنامه ام چيزى زياد نكن، و تو را به خدا سپردم تا بار ديگر تو را ملاقات نمايم.
خداوند من و تو را در بهشتش و جوار خود همنشين هم گرداند.
(42) دعاى آن حضرت براى اسماء بنت عميس روايت شده: آن حضرت به اسماء گفت: من ضعيف شده و گوشتم از بين رفته است، مرا در چيزى قرار نمى دهى كه مرا بپوشاند - تا آنجا كه گويد: - اسماء تخته اى چوبى را برداشت و بر زمين نهاد و قطعه هاي چوبى را بر كنار آن با ميخ كوبيد و با پارچه‌اى آن را پوشانيد، آن حضرت آن را ديد و فرمود:
همانند اين برايم درست كن، مرا بپوشان خداوند تو را از آتش دوزخ بپوشاند.
(43) دعاى آن حضرت بر آنان كه به او ستم كردند پروردگارا! به تو شكايت مى كنيم فقدان پيامبر و رسول و برگزيده ات، و ارتداد امت او، و منع نمودن ايشان حق ما را، حقى كه در كتابي كه بر پيامبرت نازل فرمودى براى ما قرار دادى.
(44) دعاى آن حضرت بر ابى بكر وعمر روايت شده كه آن حضرت پس از آنكه عمر وابو بكر وكيل ايشان را از فدك - كه سرزمينى بود كه پيامبر به ايشان بخشيده بود - بيرون كردند و شهادت حضرت على (عليه السلام) وام ايمن را در خصوص مالكيت آنجا نپذيرفتند، ايشان فرمود:
پروردگارا! اين دو نفر به حق دختر پيامبرت محمد تجاوز كرده، و او را مورد ستم و آزار قرار دادند، پس غضب خود را بر آنان شدت بخش.
(45) دعاى آن حضرت بر آن دو نفر از جابر نقل شده: هنگامى كه پيامبر رحلت فرمود دو نفر از اصحاب نزد ايشان رفته و گفتند: اى دختر پيامبر حالت چگونه است؟ فرمود: راست بگوئيد، آيا از پيامبر شنيديد كه فرمود: فاطمه پاره تن من است هر كه او را بيازارد مرا آزرده است، گفتند: آرى به خدا سوگند از او شنيديم كه اين سخن را مى فرمود، آن حضرت دست خود را بلند كرد و فرمود:
پروردگارا! تو را شاهد مى گيرم كه اين دو مرا آزار داده و حقم را غصب كردند.
و در روايتى ديگر آمده است:
پروردگارا! اين دو مرا آزار داده اند، و من از اين دو نزد تو و پيامبرت شكايت مى كنم، نه، سوگند به خدا كه هرگز از شما راضى نمى شوم، تا پدرم پيامبر را ديدار كرده، و كارتان را به او گزارش دهم، تا اينكه او بين ما حاكم باشد.
(46) دعاى آن حضرت بر آن دو نفر آن حضرت به آن دو نفر فرمود: شما را به خدا سوگند آيا شنيديد كه پيامبر مى فرمود: فاطمه پاره تن من است و من از اويم، هر كه او را در حال حياتم آزار دهد مانند كسى است كه بعد از مرگم او را آزار دهد، گفتند: خدايا آرى، فرمود:
سپاس خداى را سزاست، خداوندا تو را شاهد مى گيرم، پس اى حاضرين شاهد باشيد، كه اين دو در حال حيات و هنگام مرگم مرا آزار دادند.
به خدا سوگند با شما سخن نمى گويم تا بميرم و شكايت شما را در مقابل اعمالي كه انجام داده و مرتكب شده ايد به او بنمايم.
(47) دعاى آن حضرت در روز قيامت براى بر طرف شدن عذاب از دوستانش از امام باقر (عليه السلام) روايت شده كه فرمود: حضرت فاطمه (عليها السلام) لحظه‌اى در كنار جهنم توقف مى كند - در آن روز در پيشانى هر كس ايمان و كفر او نقش بسته است - فرمان داده مى شود كه مؤمنى كه بسيار گناه كرده را به جهنم بيندازند، آن حضرت در پيشانى او محبت و دل بستگى او را به خاندان پيامبر مى بيند، و مى گويد:
اى پروردگار من و اى مولايم! مرا فاطمه ناميدى، و دوستدارانم و دوستداران فرزندانم را بوسيله من از آتش رهانيدى، و وعده تو حق است و تو خلف وعده نمى كنى.
آنگاه خداوند مى فرمايد: اى فاطمه راست گفتى، من تو را فاطمه ناميدم، و هر كه تو را دوست داشته باشد و از تو پيروى كند، و فرزندانت را دوست داشته و از آنان پيروى نمايد، را از آتش جهنم باز داشته ام، و وعده من حق است، و من خلف وعده نمى كنم - تا آنجا كه فرمايد: - پس روى چهره هر كه ايمان را ديدى، دست او را گرفته و داخل بهشت گردان.
(48) دعاى آن حضرت در محشر براى شفاعت دوستانش روايت شده: در روز قيامت فرشته‌اى بسوى آن حضرت مى آيد كه نزد كسى قبل و بعد ايشان نرفته است، و مى گويد: پروردگارت سلام رسانده و مى گويد: بخواه تا عطا كنم، و حضرت فاطمه (عليها السلام) مى فرمايد:
نعمتش را بر من تمام كرده و كرامتش را گوارايم نمود، و بهشتش را به من ارزانى داشت، از او فرزندانم و نسلم و دوستان آنان را خواستارم.
و در روايتى اين گونه آمده است:
نعمتش را بر من تمام كرده و بهشتش را بر من ارزانى داشت، و كرامتش را گوارايم نمود، و مرا بر تمامى زنان برترى داد، از او مى خواهم كه مرا در مورد فرزندانم و نسلم و دوستان آنان شفيع قرار دهد.
و خداوند فرزندان و ذريه ايشان و دوستانشان و حفاظت آنان را به آن حضرت عطا كرده، آنگاه آن حضرت مى فرمايد:
سپاس خداى را سزاست كه حزن واندوه را از ما زدود، و چشمم را روشن كرد.
(49) دعاى آن حضرت در محشر براى شفاعت دوستانش از حضرت على (عليه السلام) روايت شده: روزى پيامبر نزد فاطمه (عليها السلام) كه محزون بود آمد و فرمود: دخترم از چه محزونى؟ فرمود: پدرم به ياد محشر و عريان بودن مردم در آن روز افتادم، فرمود: دخترم آن روز روز بزرگى است - تا آنجا كه فرمود: - جبرئيل مى گويد: اى فاطمه حاجتت را بگو، و مى گوئى:
پروردگارا! حسن و حسين را به من نشان ده.
آنگاه آن دو نزد تو مى آيند، در حالى كه از رگهاى گردن امام حسين (عليه السلام) خون مى ريزد - تا آنجا كه فرمود: - آنگاه جبرئيل گويد: اى فاطمه حاجتت را بخواه، و تو مى گوئى:
پروردگارا! شيعيانم.
و خداوند مى فرمايد: آنان را بخشيدم، و مى گويى:
پروردگارا! شيعيان فرزندم.
و خداوند مى فرمايد: آنان را بخشيدم، و مى گويى:
پروردگارا! شيعيان شيعيانم.
و خداوند مى فرمايد: برو، هر كه به تو چنگ زند در بهشت است.
(50) دعاى آن حضرت در محشر براى بخشيده شدن گناهان شيعيانش از امام سجاد (عليه السلام) روايت شده: در روز قيامت منادى ندا مى كند:
امروز بر شما حزن و اندوهى وجود ندارد - تا آنجا كه فرمود: - سپس ندا مى كند: اين فاطمه دختر پيامبر است، او و هر كه با اوست داخل بهشت مى شود، سپس خداوند فرشته‌اى‌ را مى فرستد كه اى فاطمه حاجتت را بگو، و مى گويى:
پروردگار! حاجتم آنست كه مرا و ياوران فرزندم را ببخشى.
(51) دعاى آن حضرت در روز قيامت بر قاتلين فرزندش و شفاعت دوستدارانش امام باقر (عليه السلام) روايت شده كه فرمود: از جابر بن عبد الله انصاري شنيدم كه مى گفت: پيامبر فرمود: در روز قيامت حضرت فاطمه (عليها السلام) در پيشگاه عرش الهى قرار گرفته و گويد:
اى پروردگار من و اى آقايم! بين من و هر كه به من ظلم كرده حكم كن، پروردگارا بين من و قاتلين فرزندم حكم كن.
آن گاه از جانب خدا ندا مى آيد: اى حبيبه من و دختر حبيب من، از من بخواه تا به تو بدهم، و شفاعت كن تا بپذيرم، سوگند به عزت و جلالم كه ستم ستمگرى از ديد من پنهان نمى ماند، آنگاه آن حضرت مى فرمايد:
اى پروردگار من و اى آقايم! فرزندانم و شيعيانم، و شيعيان فرزندانم، و دوستدارانم و دوستداران فرزندانم را حفظ فرما.
در اين هنگام از جانب خداوند ندا مى آيد: كجايند فرزندان فاطمه و شيعيان او، دوستداران او و دوستداران فرزندان او، آنگاه ايشان در حالى كه فرشتگان رحمت الهى پيشاپيش آنان قرار دارند به حركت در مى آيند، و فاطمه (عليها السلام) در جلوى آنان حركت مى كند، تا ايشان را به بهشت داخل گرداند.
(52) دعاى آن حضرت در محشر بر عليه قاتلان امام حسين (عليه السلام) از حضرت على (عليه السلام) روايت شده كه پيامبر فرمودند: در روز قيامت منادى از عرش الهى ندا مى كند: اى حاضران در محشر چشمهايتان را ببنديد تا فاطمه دختر پيامبر همراه با پيراهن خون آلود امام حسين (عليه السلام) بگذرد، آنگاه آن حضرت بر ساق عرش الهى قرار گرفته و گويد:
تو نيرومند و عادلى، بين من و قاتلان فرزندم حكم نما.
سوگند به پروردگار كعبه كه خداوند به سود دخترم حكم مى كند، آنگاه مى فرمايد:
پروردگارا! مرا در مورد كسانى كه بر مصيبت فرزندم گريستند شفيع قرار ده.
و خداوند او را شفيع آنان قرار مى دهد.
(53) دعاى آن حضرت در محشر بر قاتلان امام حسين (عليه السلام) از امام صادق (عليه السلام) روايت شده: در روز قيامت خداوند تمامى آدميان، از آغاز تاكنون را، در يك جا جمع مى كند - تا آنجا كه مى گويد: - فاطمه (عليها السلام) آمده و لباس خون آلود امام حسين (عليه السلام) را بدست گرفته و گويد:
پروردگارا! اين پيراهن فرزندم است و تو مى دانى كه در مورد آن چه عملي انجام داده اند.
آنگاه از جانب خداى بزرگ ندا مى آيد: اى فاطمه من از تو خشنودم ، و آن حضرت مىگويد:
پروردگارا! از قاتلانش انتقام گير.
و خداوند دستور مى دهد كه گروهى را از آتش خارج سازند، قاتلان آن حضرت را از جهنم بيرون مى آورند، هم چنان كه پرندگان دانه بر مى دارند، آنگاه آنان را به آتش بر مى گردانند و در آن به انواع عذابها عذاب مى كنند.
(54) دعاى آن حضرت در محشر بر عليه قاتلان فرزندش از پيامبر (صلى الله عليه وآله) روايت شده: دخترم فاطمه در روز قيامت محشور مى شود در حالى كه لباسى خون آلود در دست دارد، به كنار عرش الهى آمده و گويد:
اى عادل، بين من و قاتل فرزندم حكم نما.
و در روايتى آمده:
اى عادل، اى نيرومند، بين من و قاتل فرزندم حكم نما.
و در روايتى آمده:
اى حاكم، بين من و قاتل فرزندم حكم كن.
و سوگند به پروردگار كعبه، كه خداوند به سود فرزندم فاطمه (عليها السلام) حكم مى كند.
(55) دعاى آن حضرت در روز قيامت براى شناخته شدن حقش روايت شده كه جابر به امام باقر (عليه السلام) گفت: فدايت شوم اى پسر پيامبر،
حديثى از فضيلتهاى جدت فاطمه (عليها السلام) را برايم بازگو كن، كه اگر آن را به شيعيان بگويم خرسند شوند - تا آنجا كه امام فرمود:
خداوند مى فرمايد: اى اهل محشر من بزرگوارى را براى محمد وعلى و حسن و حسين و فاطمه: قرار دادم، اى اهل محشر سرهايتان را فرود آورده و چشمانتان را پائين اندازيد، اين فاطمه است كه بسوى بهشت مى رود - تا آنجا كه فرمود:
آنگاه كه ايشان به كنار در بهشت مى رسند توقف مى كنند، خداوند مى فرمايد: اى دختر دوستم چرا توقف كردى در حالى كه دستور دادم كه به بهشت روى، فرمود:
پروردگارا: دوست دارم ارزشم در اين روز شناخته شود.
و خداوند مى فرمايد: اى دختر دوستم، بازگرد، در قلب هر كس محبت تو يا يكى از فرزندانت بود، دست او را بگير و داخل بهشت گردان.
(56) دعاى آن حضرت در روز قيامت براى شفاعت امت پدرش روايت شده كه در بين آنچه آن حضرت به همسرش وصيت كرد آن بود كه: هنگامى كه مرا دفن كردى كاغذى كه در آن ظرف قرار دارد را همراه من دفن كن - تا آنجا كه آن حضرت فرمود: - پس جبرئيل بازگشت، و اين نوشته را آورد:
شفاعت امت پيامبر مهر حضرت فاطمه (عليها السلام) است، پس در روز قيامت مى گويم:
خداوندا! اين قباله شفاعت امت پيامبر مى باشد.
(57) دعاى آن حضرت هنگام داخل شدن به بهشت روايت شده: هنگامى كه آن حضرت داخل بهشت شده و به آنچه خداوند براى او آماده ساخته مىنگرد، اين آيه را مى خواند:
بنام خداوند بخشنده مهربان، سپاس خداوندى را سزاست كه حزن واندوه را از ما زدود، بدرستى كه پروردگار ما آمرزنده و شكرگذار است، كسى كه ما را از فضل خود در بهشت ساكن گردانيد، كه در آن رنج و تعبى بما نمى رسد.
در اين هنگام خداوند به او وحى مى كند: اى فاطمه از من بخواه تا به تو بدهم، و آرزويت را بگو تا تو را خشنود سازم، و آن حضرت گويد:
پروردگارا! تو آروزى من و بالاتر از آرزوى من هستى، از تو مى خواهم كه دوستدارانم و دوستداران فرزندانم را در آتش عذاب نكنى.
در اين هنگام خداوند به او وحى مى كند: اى فاطمه سوگند به عزت و جلالم و بلند مرتبه بودن جايگاهم، دو هزار سال قبل از آنكه آسمانها و زمين را خلق كنم، بر خود سوگند ياد كرده ام كه دوستانت و دوستان خاندانت را به آتش جهنم عذاب نكنم.
(58) دعاى آن حضرت براى طلب نزول سفره آسمانى روايت شده كه روزى پيامبر بر آن حضرت وارد شد و ديد چهره ايشان زرد شده است، پيامبر اكرم از علت آن جويا شد، فرمودند: سه روز است كه غذا نخورده ايم، حضرت فاطمه (عليها السلام) آنگاه به اتاقى رفته و دو ركعت نماز گذارد و دستها را بلند كرده و فرمود:
اى پروردگار من و اى مولاى من! اين محمد پيامبر تو، اين على پسر عموى پيامبرت، اين دو حسن و حسين دو نوه پيامبرت مى باشند.
پروردگارا! هم چنان كه براى بنى اسرائيل از آسمان غذا نازل فرمودى، براى ما نيز غذا نازل فرما، اگر بنى اسرائيل غذا را خورده و بدان كافر شدند، خداوندا غذا را براى ما نازل فرما، چرا كه ما بدان ايمان داريم.
و در روايتى آمده:
پروردگارا! به فاطمه دختر پيامبرت گرسنگى فشار آورده، و به على بن ابى طالب پسر عموى پيامبرت گرسنگى فشار آورده، پس براى ما غذائى از
آسمان بفرست، هم چنان كه بر بنى اسرائيل فرستادى، آنان به تو كافر شدند، و ما به تو ايمان داريم.
ابن عباس گويد: به خداى سوگند كه دعاى ايشان تمام نشده بود كه سفره‌اى در پشت آن حضرت قرار گرفت - تا آخر حديث.
(59) دعاى آن حضرت در پناه بردن به خدا از غضب او و رسولش پناه مى برم به خدا از غضب او و غضب پيامبرش.
(60) دعاى آن حضرت در كمى ياور پروردگارا! به تو پناه مى برم از كمى ياران پس از پيروزى و فراوانى آنها.
(61) دعاى آن حضرت براى بخشيده شدن گناهان از آن حضرت روايت شده كه فرمود: پيامبر نماز شب چهارشنبه را به من تعليم داد و فرمود: هر كه شش ركعت نماز گذارد، در هر ركعت حمد،
و " بگو خداوند صاحب اختيار جهان است، به هر كه بخواهد مى دهد - تا آنجا كه فرمود: - بدون حساب " را بخواند، و بعد از نماز بگويد:
خداوند پيامبر را آنگونه كه شايسته اوست پاداش دهد.
خداوند گناهانش را تا هفتاد سال مىآمرزد، و ثواب بسيارى را به او مى دهد.
(62) دعاى آن حضرت در هنگام بيمارى براى كسب رحمت الهى از امام باقر (عليه السلام) روايت شده كه فرمود: فاطمه (عليه السلام) دختر پيامبر، بعد از پدرش شصت روز زندگى كرد، آنگاه ايشان بيمار شد و بيمارى آن حضرت شدت يافت، از جمله دعاهاى ايشان در هنگام بيماريش اين دعا بود كه فرمود:
اى زنده، اى پايدار، به رحمتت پناه آورده ام، مرا پناه ده، خداوندا مرا از آتش دور دار و به بهشت وارد ساز، و مرا به پدرم محمد - كه درود تو بر او و خاندانش باد - ملحق ساز، و در خانه امنت بهشت مرا ساكن گردان.
(63) دعاى آن حضرت در شب وفاتش براى طلب رحمت الهى از حضرت على (عليه السلام) روايت شده: در شبى كه حضرت فاطمه (عليها السلام) به لقاء الله پيوست و خداوند او را بسوى خود فراخواند، گفت: و سلام بر شما، و به من گفت: پسر عمويم جبرئيل سلام گويان نزد من آمد - تا آنجا كه فرمود: - شنيديم كه گفت: و بر تو سلام باد اى گيرنده روحها، جان مرا سريع تر بگير و مرا آزار مده، آنگاه شنيديم كه گفت:
پروردگارم بسوى تو مى آيم، نه بسوى آتش و عذابت.
آنگاه چشمهايش را بر هم نهاد و دستها و پاهايش را دراز كرد، گويا هرگز زنده نبوده است.
(64) دعاى آن حضرت در هنگام بيمارى براى بخشش گناهان شيعيانشان از اسماء بنت عميس روايت شده: در زمانى كه آن حضرت بيمار بود ديدم كه رو به قبله نشسته و دستها را بسوى آسمان بلند كرده و مى گفت:
پروردگارا و معبودا! تو را سوگند مىدهم به آنان كه ايشان را برگزيدى، و تو را سوگند مىدهم به گريستن فرزندانم در فراق من، كه گناهكاران شيعيانم و شيعيان فرزندانم را بيامرزى.
(65) دعاى آن حضرت در طلب مرگ، بعد از آنكه بر ايشان ظلم واقع شد پروردگارا! از زندگى دنيا خسته شده و از اهل آن بيزار گشته ام، پس مرا به پدرم ملحق نما.
(66) دعاى آن حضرت براى تعجيل در وفاتش بارالها! لحظه مرگم را زودتر برسان كه زندگى برايم تنگ گرديده است.
(67) دعاى آن حضرت در هنگام وفات خداوندا! از تو مى خواهم به حق محمد مصطفى وشوق او به من، و به شوهرم على مرتضى و حزن او بر من، و به حسن مجتبى و گريه او بر من،
و به حسين شهيد و اندوهش بر من، و به فرزندانم و حسرت خوردنشان بر من، كه گناهكاران امت پيامبر را بخشيده و بر آنان رحم نموده، و داخل بهشت نمائى، تو بزرگوارترين سؤال شده و مهربانترين مهربانانى.
(68) دعاى آن حضرت هنگام وفات، براى كسب رحمت الهى روايت شده كه آن حضرت هنگام احتضار به جانبى توجه كرده و فرمودند:
سلام بر جبرئيل، سلام بر رسول خدا، پروردگارا مرا همراه پيامبرت قرار ده، پروردگارا در رضوان تو و همسايگى تو و در خانه امنت بهشت مرا ساكن گردان.
آنگاه فرمود: آيا آنچه من مى بينم را شما نيز مى بينيد، به ايشان گفته شد: چه مى بينى؟ فرمود: اينها دسته هايى از اهل آسمان مى باشند، و اين جبرئيل، و اين پيامبر است كه مى فرمايد: دخترم بيا، آنچه در پيش روى توست براى تو بهتر است.
فصل دوم خطبه هاي آن حضرت بعد از غصب فدك در بيماريش بارى زنان مهاجرين و انصار براى مردمى كه حق شوهرش را غصب كردند
(1) خطبه آن حضرت بعد از غصب فدك روايت شده: هنگامى كه أبو بكر وعمر تصميم گرفتند فدك را از حضرت فاطمه (عليها السلام) بگيرند و اين خبر به ايشان رسيد، لباس به تن كرده و چادر بر سر نهاد، و با گروهى از زنان فاميل و خدمتكاران خود بسوى مسجد روانه شد، در حالى كه چادرش به زمين كشيده مى شد، و راه رفتن او همانند راه رفتن پيامبر خدا بود، بر أبو بكر كه در ميان عده‌اى‌ از مهاجرين و انصار و غير آنان نشسته بود وارد شد، در اين هنگام بين او و ديگران پرده‌اى آويختند، آنگاه ناله‌اى جان سوز از دل برآورد كه همه مردم به گريه افتادند و مجلس و مسجد به سختى به جنبش درآمد.
سپس لحظه‌اى سكوت كرد تا همهمه مردم خاموش و گريه آنان ساكت شد و جوش و خروش ايشان آرام يافت، آنگاه كلامش را با حمد و ثناى الهى آغاز فرمود و درود بر رسول خدا فرستاد، در اينجا دوباره صداى گريه مردم برخاست، وقتى سكوت برقرار شد، كلام خويش را دنبال كرد و فرمود:
حمد و سپاس خداى را بر آن چه ارزانى داشت، و شكر او را در آنچه الهام فرمود، و ثنا و شكر بر او بر آن چه پيش فرستاد، از نعمتهاى فراوانى كه خلق فرمود و عطاياى گسترده‌اى كه اعطا كرد، و منتهاى بى شمارى كه ارزانى داشت، كه شمارش از شمردن آنها عاجز، و نهايت آن از پاداش فراتر، و دامنه آن تا ابد از ادراك دور تر است، و مردمان را فراخواند، تا با شكرگذارى آنها نعمتها را زياده گرداند، و با گستردگى آنها مردم را به سپاسگزارى خود متوجه ساخت، و با دعوت نمودن به اين نعمتها آنها را دو چندان كرد.
و گواهى مى دهم كه معبودى جز خداوند نيست و شريكى ندارد، كه اين امر بزرگى است كه اخلاص را تأويل آن و قلوب را متضمن وصل آن ساخت، و در پيشگاه تفكر و انديشه شناخت آن را آسان نمود، خداوندى كه چشم ها از ديدنش بازمانده، و زبانها از وصفش ناتوان، و اوهام و خيالات از درك او عاجز مى باشند.
موجودات را خلق فرمود بدون آنكه از ماده‌اى موجود شوند، و آنها را پديد آورد بدون آنكه از قالبى تبعيت كنند، آنها را به قدرت خويش ايجاد و به مشيتش پديد آورد، بى آنكه در ساختن آنها نيازى داشته و در تصويرگرى آنها فائده اى برايش وجود داشته باشد، جز تثبيت حكمتش و آگاهى بر طاعتش، و اظهار قدرت خود، و شناسائى راه عبوديت و گرامى داشت دعوتش، آنگاه بر طاعتش پاداش و بر معصيتش عقاب مقرر داشت، تا بندگانش را از نقمتش باز دارد و آنان را بسوى بهشتش رهنمون گردد.
و گواهى مى دهم كه پدرم محمد بنده و فرستاده اوست، كه قبل از فرستاده شدن او را انتخاب، و قبل از برگزيدن نام پيامبرى بر او نهاد، و قبل از مبعوث شدن او را برانگيخت، آن هنگام كه مخلوقات در حجاب غيبت بوده، و در نهايت تاريكى ها بسر برده، و در سر حد عدم و نيستى قرار داشتند، او را برانگيخت به خاطر علمش به عواقب كارها، و احاطه اش به حوادث زمان، و شناسائى كاملش به وقوع مقدرات.
او را برانگيخت تا امرش را كامل و حكم قطعى اش را امضا و مقدراتش را اجرا نمايد، و آن حضرت امتها را ديد كه در آئينهاى مختلفى قرار داشته، و در پيشگاه آتشهاى افروخته معتكف و بت‌هاى تراشيده شده را پرستنده، و خداوندى كه شناخت آن در فطرتشان قرار دارد را منكرند.
پس خداى بزرگ بوسيله پدرم محمد (صلى الله عليه وآله) تاريكى هاي آن را روشن، و مشكلات قلبها را بر طرف، و موانع رؤيت ديده ها را از ميان برداشت، و با هدايت در ميان مردم قيام كرده و آنان را از گمراهى رهانيد، و بينايشان كرده، و ايشان را به دين استوار و محكم رهنمون شده، و به راه راست دعوت نمود.
تا هنگامى كه خداوند او را بسوى خود فراخواند، فراخواندنى از روى مهربانى و آزادى و رغبت و ميل، پس آن حضرت از رنج اين دنيا در آسايش بوده، و فرشتگان نيكوكار در گرداگرد او قرار داشته، و خشنودى پروردگار آمرزنده او را فراگرفته، و در جوار رحمت او قرار دارد، پس درود خدا بر پدرم، پيامبر و امينش و بهترين خلق و برگزيده اش باد، و سلام و رحمت و بركات الهى بر او باد.
آنگاه حضرت فاطمه (عليها السلام) رو به مردم كرده و فرمود:
شما اى بندگان خدا پرچمداران امر و نهى او، و حاملان دين و وحى او، و امينهاى خدا بر يكديگر، و مبلغان او بسوى امتهاييد، زمامدار حق در ميان
شما بوده، و پيمانى است كه از پيشاپيش بسوى تو فرستاده، و باقيمانده اى است كه براى شما باقى گذارده، و آن كتاب گوياى الهى و قرآن راستگو و نور فروزان و شعاع درخشان است، كه بيان و حجتهاى آن روشن، اسرار باطنى آن آشكار، ظواهر آن جلوه گر مى باشد، پيروان آن مورد غبطه جهانيان بوده، و تبعيت از او خشنودى الهى را باعث مى گردد، و شنيدن آن راه نجات است.
بوسيله آن مى توان به حجتهاى نورانى الهى، و واجباتى كه تفسير شده، و محرماتى كه از ارتكاب آن منع گرديده، و نيز به گواهيهاى جلوه‌گرش و برهانهاى كافيش و فضائل پسنديده اش، و رخصتهاى بخشيده شده اش و قوانين واجبش دست يافت.
پس خداى بزرگ ايمان را براى پاك كردن شما از شرك، و نماز را براى پاك نمودن شما از تكبر، و زكات را براى تزكيه نفس و افزايش روزى، و روزه را براى تثبيت اخلاص، و حج را براى استحكام دين، و عدالت ورزى را براى التيام قلبها، و اطاعت ما خاندان را براى نظم يافتن ملتها، و امامتمان را براى رهايى از تفرقه، و جهاد را براى عزت اسلام، و صبر را براى كمك در بدست آوردن پاداش قرار داد.
و امر به معروف را براى مصلحت جامعه، و نيكى به پدر و مادر را براى رهايى از غضب الهى، وصله ارحام را براى طولاني شدن عمر و افزايش جمعيت، و قصاص را وسيله حفظ خونها، و وفاى به نذر را براى در معرض مغفرت الهى قرار گرفتن، و دقت در كيل و وزن را براى رفع كم فروشى مقرر فرمود.
و نهى از شراب خوارى را براى پاكيزگى از زشتى، و حرمت نسبت ناروا دادن را براى عدم دورى از رحمت الهى، و ترك دزدى را براى پاكدامنى قرار داد، و شرك را حرام كرد تا در يگانه پرستى خالص شوند.
پس آن گونه كه شايسته است از خدا بترسيد، و از دنيا نرويد جز آنكه مسلمان باشيد، و خدا را در آنچه بدان امر كرده و از آن باز داشته اطاعت نمائيد، همانا كه فقط دانشمندان از خاك مىترسند.
آنگاه فرمود:
اى مردم! بدانيد كه من فاطمه و پدرم محمد است، آنچه ابتدا گويم در پايان نيز مى گويم، گفتارم غلط نبوده و ظلمى در آن نيست، پيامبرى از ميان شما برانگيخته شد كه رنجهاى شما بر او گران آمده و دل سوز بر شما است، و بر مؤمنان مهربان و عطوف است.
پس اگر او را بشناسيد مى دانيد كه او در ميان زنانتان پدر من بوده، و در ميان مردانتان برادر پسر عموى من است، چه نيكو بزرگوارى است آنكه من اين نسبت را به او دارم.
رسالت خود را با انذار انجام داد، از پرتگاه مشركان كناره گيرى كرده، شمشير بر فرقشان نواخت، گلويش آن را گرفته و با حكمت و پند و اندرز نيكو بسوى پروردگارشان دعوت نمود، بتها را نابود ساخته، و سر كينه توزان را مى شكند، تا جمعشان منهزم شده و از ميدان گريختند.
تا آنگاه كه صبح روشن از پرده شب برآمد، و حق نقاب از چهره بركشيد، زمامدار دين به سخن در آمد، و فرياد شيطانها خاموش گرديد، خار نفاق از سر راه برداشته شد، و گره هاي كفر و تفرقه از هم گشوده گرديد، و دهانهاى شما به كلمه اخلاص باز شد، در ميان گروهى كه سپيدرو و شكم به پشت چسبيده بودند.
وشما بر كناره پرتگاهى از آتش قرار داشته، و مانند جرعه اى آب بوده و در معرض طمع طماعان قرار داشتيد، همچون آتش زنه اى بوديد كه بلا فاصله خاموش مىگرديديد، لگد كوب روندگان بوديد، از آبى مىنوشيديد كه شتران آن را آلوده كرده بودند، و از پوست درختان بعنوان غذا استفاده مى كرديد، خوار و مطرود بوديد، مى ترسيدند كه مردمانى كه در اطراف شما بودند شما را بربايند، تا خداى تعالى بعد از چنين حالاتى شما را بدست آن حضرت نجات داد، بعد از آنكه از دست قدرتمندان و گرگهاى عرب و سركشان اهل كتاب ناراحتيها كشيديد.
هرگاه آتش جنگ برافروختند خداوند خاموشش نموده، يا هر هنگام كه شيطان سر برآورد يا اژدهائى از مشركين دهان باز كرد، پيامبر برادرش را در كام آن افكند، و او تا زمانى كه سر آنان را به زمين نمى كوفت و آتش آنها را به آب شمشيرش خاموش نمى كرد، باز نمى گشت، فرسوده از تلاش در راه خدا، كوشيده در امر او، نزديك به پيامبر خدا، سرورى از اولياء الهى، دامن به كمر بسته، نصيحت گر، تلاشگر، و كوشش كننده بود، و در راه خدا از ملامت ملامت كننده نمى هراسيد.
و اين در هنگامه اى بود كه شما در آسايش زندگى مى كرديد، در مهد امن متنعم بوديد، و در انتظار بسر مى برديد تا نارا حتى ها ما را در برگيرد، و گوش به زنگ اخبار بوديد، و هنگام كارزار عقب گرد مى كرديد، و به هنگام نبرد فرار مى نموديد.
و آن گاه كه خداوند براى پيامبرش خانه انبياء و آرامگاه اصفياء را برگزيد، علائم نفاق در شما ظاهر گشت، و جامه دين كهنه، و سكوت گمراهان شكسته، و پست رتبه‌گان با قدر و منزلت گرديده، و شتر ناز پرورده اهل باطل به صدا درآمد، و در خانه هايتان بيامد، و شيطان سر خويش را از مخفى گاه خود بيرون آورد، وشما را فراخواند، مشاهده كرد پاسخگوى دعوت او هستيد، و براى فريب خوردن آماده ايد، آنگاه از شما خواست كه قيام كنيد، و مشاهده كرد كه به آسانى اين كار را انجام مى دهيد، شما را به غضب واداشت، و ديد غضبناك هستيد، پس بر شتران ديگران نشان زديد، و بر آبى كه سهم شما نبود وارد شديد.
اين در حالى بود كه زمانى نگذشته بود، و موضع شكاف زخم هنوز وسيع بود، و جراحت التيام نيافته، و پيامبر به قبر سپرده نشده بود، بهانه آورديد كه از فتنه مى هراسيد، آگاه باشيد كه در فتنه قرار گرفته ايد، و براستى جهنم كافران را احاطه نموده است.
اين كار از شما بعيد بود، و چطور اين كار را كرديد، به كجا روى مى آورديد، در حالى كه كتاب خدا روياروى شماست، امورش روشن، و احكامش درخشان، و علائم هدايتش ظاهر، و محرماتش هويدا، و اوامرش واضح است، ولى آن را پشت سر انداختيد، آيا بى رغبتي به آن را خواهانيد؟ يا به غير قرآن حكم مى كنيد؟ كه اين براى ظالمان بدل بدى است، و هر كس غير از اسلام دينى را جويا باشد از او پذيرفته نشده و در آخرت از زيانكاران خواهد بود.
آنگاه آن قدر درنگ نكرديد كه اين دل رميده آرام گيرد، و كشيدن آن سهل گردد، پس آتش گيره ها را افروخته تر كرده، و به آتش دامن زديد تا آن را شعله ور سازيد، و براى اجابت نداى شيطان، و براى خاموش كردن انوار دين روشن خدا، و از بين بردن سنن پيامبر برگزيده آماده بوديد، به بهانه خوردن، كف شير را زير لب پنهان مى خوريد، و براى خانواده و فرزندان او در پشت تپه ها و درختان كمين گرفته و راه مى رفتيد، و ما بايد بر اين امور كه همچون خنجر بران و فرورفتن نيزه در ميان شكم است، صبر كنيم.
وشما اكنون گمان مى بريد كه براى ما ارثى نيست، آيا خواهان حكم جاهليت هستيد، و براى اهل يقين چه حكمى بالاتر از حكم خداوند است، آيا نمى دانيد؟ در حالى كه براى شما همانند آفتاب درخشان روشن است، كه من دختر او هستم.
اى مسلمانان! آيا سزاوار است كه ارث پدرم را از من بگيرند، اى پسر ابى قحافه، آيا در كتاب خداست كه تو از پدرت ارث ببرى و من از ارث پدرم محروم باشم؟ امر تازه و زشتى آوردى، آيا آگاهانه كتاب خدا را ترك كرده و پشت سر مى اندازيد، آيا قرآن نمى گويد: " سليمان از داود ارث برد "، و در مورد خبر زكريا آنگاه كه گفت: " پروردگارا مرا فرزندى عنايت فرما تا از من و خاندان يعقوب ارث برد "، و فرمود: " و خويشاوندان رحمى به يكديگر سزاوارتر از
ديگرانند "، و فرموده: " خداى تعالى به شما در باره فرزندان سفارش مى كند كه بهره پسر دو برابر دختر است "، و مى فرمايد: " هنگامى كه مرگ يكى از شما فرا رسد بر شما نوشته شده كه براى پدران و مادران و نزديكان وصيت كنيد، و اين حكم حقى است براى پرهيزگاران ".
وشما گمان مى بريد كه مرا بهره اى نبوده و سهمى از ارث پدرم ندارم، آيا خداوند آيه اى به شما نازل كرده كه پدرم را از آن خارج ساخته؟ يا مى گوئيد:
اهل دو دين از يكديگر ارث نمى برند؟ آيا من و پدرم را از اهل يك دين نمى دانيد؟ و يا شما به عام و خاص قرآن از پدر و پسر عمويم آگاهتريد؟ اينك اين تو و اين شتر، شترى مهار زده و رحل نهاده شده، برگير و ببر، با تو در روز رستاخيز ملاقات خواهد كرد.
چه نيك داورى است خداوند، و نيكو دادخواهى است پيامبر، و چه نيكو وعده گاهى است قيامت، و در آن ساعت و آن روز اهل باطل زيان مى برند، و پشيمانى به شما سودى نمى رساند، و براى هر خبرى قرارگاهى است، پس خواهيد دانست كه عذاب خوار كننده بر سر چه كسى فرود خواهد آمد، و عذاب جاودانه كه را شامل مى شود.
آنگاه رو بسوى انصار كرده و فرمود:
اى گروه نقباء، و اى بازوان ملت، اى حافظان اسلام، اين ضعف و غفلت در مورد حق من و اين سهل انگارى از دادخواهى من چرا؟ آيا پدرم پيامبر نمى فرمود: " حرمت هر كس در فرزندان او حفظ مى شود "، چه به سرعت مرتكب اين اعمال شديد، و چه با عجله اين بز لاغر، آب از دهان و دماغ او فرو ريخت، در صورتى كه شما را طاقت و توان بر آنچه در راه آن مىكوشيم هست، و نيرو براى حمايت من در اين مطالبه و قصدم مى باشد.
آيا مى گوئيد محمد (صلى الله عليه وآله) بدرود حيات گفت، اين مصيبتى است بزرگ و در نهايت وسعت، شكاف آن بسيار، و درز دوخته آن شكافته، و زمين در غياب او سراسر تاريك گرديد، و ستارگان بى فروغ، و آرزوها به نا اميدى گرائيد، كوهها از جاى فرو ريخت، حرمتها پايمال شد، و احترامى براى كسى پس از وفات او باقى نماند.
به خدا سوگند كه اين مصيبت بزرگتر وبليه عظيم تر است، كه همچون آن مصيبتى نبوده و بلاى جانگدازى در اين دنيا به پايه آن نمى رسد، كتاب خدا آن را آشكار كرده است، كتاب خدايى كه در خانه هايتان، و در مجالس شبانه و روزانه تان، آرام و بلند، و با تلاوت و خوانندگى آن را مى خوانيد، اين بلائى است كه پيش از اين به انبياء و فرستاده شدگان وارد شده است، حكمى است حتمى، و قضائى است قطعى، خداوند مى فرمايد:
" محمد پيامبرى است كه پيش از وى پيامبران ديگرى در گذشتند، پس اگر او بميرد و يا كشته گردد به عقب بر مى گرديد، و آن كس كه به عقب برگردد
به خدا زيانى نمى رساند، و خدا شكر كنندگان را پاداش خواهد داد ".
اى پسران قيله - گروه انصار - آيا نسبت به ميراث پدرم مورد ظلم واقع شوم در حالى كه مرا مى بينيد و سخن مرا مىشنويد، و داراى انجمن و اجتماعيد، صداى دعوت مرا همگان شنيده و از حالم آگاهى داريد، و داراى نفرات و ذخيره‌ايد، و داراى ابزار و قوه‌ايد، نزد شما اسلحه وزره و سپر هست، صداى دعوت من به شما مى رسد ولى جواب نمى دهيد، و ناله فرياد خواهيم را شنيده ولى به فريادم نمى رسيد، در حالى كه به شجاعت معروف و به خير و صلاح موصوف مى باشيد، وشما برگزيدگانى بوديد كه انتخاب شده، و منتخباتى كه براى ما اهل بيت برگزيده شديد!
با عرب پيكار كرده و متحمل رنج و شدتها شديد، و با امتها رزم نموده و با پهلوانان به نبرد برخاستيد، هميشه فرمانده بوده وشما فرمانبردار، تا آسياى اسلام به گردش افتاد، و پستان روزگار به شير آمد، و نعره هاي شرك آميز خاموش شده، و ديگ طمع و تهمت از جوش افتاد، و آتش كفر خاموش و دعوت نداى هرج و مرج آرام گرفت، و نظام دين كاملا رديف شد، پس چرا بعد از اقرارتان به ايمان حيران شده، و پس از آشكارى خود را مخفى گردانديد، و بعد از پيشقدمى عقب نشستيد، و بعد ايمان شرك آورديد.
واى بر گروهى كه بعد از پيمان بستن آن را شكستند، و خواستند پيامبر
را اخراج كنند، با آنكه آنان جنگ را آغاز نمودند، آيا از آنان هراس دارد در حالى كه خدا سزاوار است كه از او بهراسيد، اگر مؤمنيد.
آگاه باشيد مى بينم كه به تن آسائى جاودانه دل داده، و كسى را كه سزاوار زمامدارى بود را دور ساخته ايد، با راحت طلبى خلوت كرده، و از تنگناى زندگى به فراخناى آن رسيده ايد، در اثر آن آنچه را حفظ كرده بوديد را از دهان بيرون ريختيد، و آنچه را فرو برده بوديد را باز گرداندند، پس بدانيد اگر شما و هر كه در زمين است كافر شويد، خداى بزرگ از همگان بى نياز و ستوده است.
آگاه باشيد آنچه گفتم با شناخت كاملم بود، به سستى پديد آمده در اخلاق شما، و بى وفائى و نيرنگ ايجاد شده در قلوب شما، و ليكن اينها جوشش دل اندوهگين، و بيرون ريختن خشم و غضب است، و آنچه قابل تحملم نيست، و جوشش سينه ام و بيان دليل و برهان، پس خلافت را بگيريد، ولى بدانيد كه پشت اين شتر خلافت زخم است، و پاى آن سوراخ و تاول دار، عار و ننگش باقى و نشان از غضب خدا و ننگ ابدى دارد، و به آتش شعله ور خدا كه بر قلبها احاطه مى يابد متصل است.
آنچه مى كنيد در برابر چشم بيناى خداوند قرار داشته، و آنان كه ستم كردند به زودى مى دانند كه به كدام بازگشتگاهى باز خواهند گشت، و من دختر كسى هستم كه شما را از عذاب دردناك الهى كه در پيش داريد خبر داد، پس هرچه خواهيد بكنيد و ما هم كار خود را مى كنيم، وشما منتظر بمانيد و ما هم در انتظار بسر مى بريم.
آنگاه أبو بكر پاسخ داد:
اى دختر رسول خدا! پدر تو بر مؤمنين مهربان و بزرگوار و رئوف و رحيم، و بر كافران عذاب دردناك و عقاب بزرگ بود، اگر به نسب او بنگريم وى در ميان زنانمان پدر تو، و در ميان دوستان برادر شوهر توست، كه وى را بر هر دوستى برترى داد، و او نيز در هر كار بزرگى پيامبر را يارى نمود، جز سعادتمندان شما را دوست نمى دارند، و تنها بدكاران شما را دشمن مىشمرند.
پس شما خاندان پيامبر، پاكان برگزيدگان جهان بوده، و ما را به خير راهنما، و بسوى بهشت رهنمون بوديد، و تو اى برترين زنان و دختر برترين پيامبران، در گفتارت صادق، در عقل فراوان پيش قدم بوده، و هرگز از حقت باز داشته نخواهى شد و از گفتار صادقت مانعى ايجاد نخواهد گرديد.
و به خدا سوگند از رأى پيامبر قدمى فراتر نگذارده، و جز با اجازه او اقدام نكرده ام، و پيشرو قوم به آنان دروغ نمى گويد، و خدا را گواه مى گيرم كه بهترين گواه است، از پيامبر شنيدم كه فرمود: " ما گروه پيامبران دينار و درهم و خانه و مزرعه به ارث نمى گذاريم، و تنها كتاب و حكمت و علم و نبوت را به ارث مى نهيم، و آنچه از ما باقى مى ماند در اختيار ولى امر بعد از ماست، كه هر حكمى كه بخواهد در آن بنمايد. "
و ما آنچه را كه مى خواهى در راه خريد اسب و اسلحه قرار داديم، تا مسلمانان با آن كارزار كرده و با كفار جهاد نموده و با سركشان بدكار جدال كنند، و اين تصميم به اتفاق تمام مسلمانان بود، و تنها دست به اين كار نزدم، و در رأى و نظرم مستبدانه عمل ننمودم، و اين حال من و اين اموال من است كه براى تو و در اختيار توست، و از تو دريغ نمى شود و براى فرد ديگرى ذخيره نشده، توئى سرور بانوان امت پدرت، و درخت بارور و پاك براى فرزندانت، فضائلت انكار نشده، و از شاخه و ساقه ات فرو نهاده نمى گردد، حكمت در آنچه من مالك آن هستم نافذ است، آيا مى پسندى كه در اين زمينه مخالف سخن پدرت عمل كنم.
حضرت فاطمه (عليها السلام) فرمود:
پاك و منزه است خداوند، پدرم پيامبر، از كتاب خدا روى گردان و با احكامش مخالف نبود، بلكه پيرو آن بود و به آيات آن عمل مى نمود، آيا مى خواهيد علاوه بر نيرنگ و مكر به زور او را متهم نمائيد، و اين كار بعد از رحلت او شبيه است به دامهائى كه در زمان حياتش برايش گسترده شد، اين كتاب خداست كه حاكمى است عادل، و ناطقى است كه بين حق و باطل جدائى مى اندازد، و مى فرمايد: - زكريا گفت: خدايا فرزندى به من بده كه - " از من و خاندان يعقوب ارث ببرد "، و مى فرمايد: " سليمان از داود ارث برد ".
و خداوند در سهميه هائى كه مقرر كرد، و مقاديرى كه در ارث تعيين فرمود، و بهره‌هائى كه براى مردان و زنان قرار داد، توضيحات كافى داده، كه بهانه‌هاى اهل باطل، و گمانها و شبهات را تا روز قيامت زائل فرموده است، نه چنين است، بلكه هواهاى نفسانى شما راهى را پيش پايتان قرار داده، و جز صبر زيبا چاره اى ندارم، و خداوند در آنچه مى كنيد ياور ماست.
ابو بكر گفت:
خدا و پيامبرش راست گفته، و دختر او نيز، كه معدن حكمت و جايگاه هدايت و رحمت، و ركن دين و سرچشمه حجت و دليل مى باشد وراست مى گويد، سخن حقت را دور نيفكنده و گفتارت را انكار نمى كنم، اين مسلمانان بين من و تو حاكم هستند، و آنان اين حكومت را به من سپردند، و به تصميم آنها اين منصب را پذيرفتم، نه متكبر بوده و نه مستبد به رأى هستم، و نه چيزى را براى خود برداشته ام، و اينان همگى گواه و شاهدند.
آنگاه حضرت فاطمه (عليها السلام) رو به مردم كرده و فرمود:
اى مسلمانان! كه براى شنيدن حرفهاى بيهوده شتابان بوده، و كردار زشت را ناديده مىگيريد، آيا در قرآن نمى انديشيد، يا بر دلها مهر زده شده است، نه چنين است بلكه اعمال زشتتان بر دلهايتان تيرگى آورده، و گوشها و چشمانتان را فراگرفته، و بسيار بد آيات قرآن را تأويل كرده، و بد راهى را به او
نشان داده، و بابد چيزى معاوضه نموديد، به خدا سوگند تحمل اين بار برايتان سنگين، و عاقبتش پر از وزر و وبال است، آنگاه كه پرده ها كنار رود و زيانهاى آن روشن گردد، و آنچه را كه حساب نمى كرديد و براى شما آشكار گردد، آنجاست كه اهل باطل زيانكار گردند.
سپس آن حضرت رو به سوى قبر پيامبر كرد و فرمود:
بعد از تو خبرها و مسائلى پيش آمد، كه اگر بودى آنچنان بزرگ جلوه نمى كرد.
ما تو را از دست داديم مانند سرزمينى كه از باران محروم گردد، و قوم تو متفرق شدند، بيا بنگر كه چگونه از راه منحرف گرديدند.
هر خاندانى كه نزد خدا منزلت و مقامى داشت نزد بيگانگان نيز محترم بود، غير از ما.
مردانى چند از امت تو همين كه رفتى، و پرده خاك ميان ما و تو حائل شد، اسرار سينه ها را آشكار كردند.
بعد از تو مردانى ديگر از ما روى برگردانده و خفيفمان نمودند، و ميراثمان دزديده شد.
تو ماه شب چهارده و چراغ نور بخشى بودى، كه از جانب خداوند بر تو كتابها نازل مى گرديد.
جبرئيل با آيات الهى مونس ما بود، و بعد از تو تمام خيرها پوشيده شد.
اى كاش پيش از تو مرده بوديم، آنگاه كه رفتى و خاك تو را در زير خود پنهان كرد.
آنگاه حضرت فاطمه (عليها السلام) به خانه بازگشت و حضرت على (عليه السلام) در انتظار او بسر برده و منتظر طلوع آفتاب جمالش بود، وقتى در خانه آرام گرفت به حضرت على (عليه السلام) فرمود:
اى پسر أبو طالب! همانند جنين در شكم مادر پرده نشين شده، و در خانه اتهام به زمين نشسته اى، شاه پرهاى شاهين را شكسته، و حال آنكه پرهاى كوچك هم در پرواز به تو خيانت خواهد كرد.
اين پسر ابى قحافه است كه هديه پدرم و مايه زندگى دو پسرم را از من گرفته است، با كمال وضوح با من دشمنى كرد، و من او را در سخن گفتن با خود بسيار لجوج و كينه توز ديدم، تا آنكه انصار حمايتشان را از من باز داشته، و مهاجران ياريشان را از من دريغ نمودند، و مردم از ياريم چشم پوشى كردند، نه مدافعى دارم و نه كسى كه مانع از كردار آنان گردد، در حالى كه خشمم را فرو برده بودم از خانه خارج شدم و بدون نتيجه بازگشتم.
آن روز كه شمشيرت را بر زمين نهادى همان روز خويشتن را خانه نشين نمودى، تو شير مردى بودى كه گرگان را مى كشتى، و امروز بر روى زمين آرميده اى، گوينده اى را از من دفع نكرده، و باطلى را از من دور نمى گردانى، و من از خود اختيارى ندارم، اى كاش قبل از اين كار و قبل از اينكه اين چنين خوار شوم مرده بودم، از اينكه اين گونه سخن مى گويم خداوندا عذر مى خواهم، و يارى و كمك از جانب توست.
از اين پس واى بر من در هر صبح و شام، پناهم از دنيا رفت، و بازويم سست شد، شكايتم بسوى پدرم بوده و از خدا يارى مى خواهم، پروردگارا نيرو و توانت از آنان بيشتر، و عذاب و عقابت دردناكتر است.
حضرت على (عليه السلام) فرمود:
شايسته تو نيست كه واى بر من بگوئى، بلكه سزاوار دشمن ستمگر توست، اى دختر برگزيده خدا و اى باقيمانده نبوت، از اندوه و غضب دست بردار، من در دينم سست نشده و از آنچه در حد توانم است مضائقه نمى كنم، اگر تو براى گذران روزيت نارا حتى، بدان كه روزى تو نزد خدا ضمانت شده و كفيل تو امين است، و آنچه برايت آماده شده از آنچه از تو گرفته شده بهتر است، پس براى خدا صبر كن.
حضرت فاطمه (عليها السلام) فرمود: خدا مرا كافى است، آنگاه ساكت شد.
(2) خطبه آن حضرت در بيماريش براى زنان مهاجرين و انصار سويد بن غفله گويد: هنگامى كه حضرت فاطمه (عليها السلام) بيمار شد، به همان بيمارى كه در اثر آن از دنيا رفت، زنان مهاجرين و انصار به عيادت ايشان آمده و گفتند: اى دختر پيامبر خدا با اين بيمارى حالت چطور است؟
آن حضرت حمد و سپاس الهى را گفته و بر پدرش درود فرستاد و فرمود:
به خدا سوگند صبح كردم در حالى كه نسبت به دنياى شما بى ميل و نسبت به مردان شما ناراحتم، آنان را از دهان خويش بدور افكنده، و بعد از شناخت حالشان به آنان بغض ورزيدم، پس چه زشت است كندى شمشيرها و سستى بعد از تلاش و سر بر سنگ خارا زدن، و شكاف نيزه ها و فساد آراء و انحراف انگيزه ها، و چه زشت است ذخيره هائى كه پيش فرستادند، و خداوند بر آنان خشم گرفته و در عذاب جاودانه خواهند بود، بدون شك مسئوليت اين عمل به عهده ايشان بود وسنگينى آن بدوششان است، و ننگ و عارش دامن گيرشان مى گردد، پس اين شتر بينى بريده و زخم خورده باشد، و گروه ستمكاران از رحمت الهى بدورند.
واى بر آنان، چگونه خلافت را از مواضع ثابت و بنيانهاى نبوت و ارشاد، و محل هبوط جبرئيل، و آگاهان به امور دين و دنيا دور ساختند، آگاه باشيد كه اين زيان بزرگى است، و چه عيبى از على (عليه السلام) گرفتند، به خدا سوگند عيب او شمشير برانش، و بى اعتنائى به مرگ، و شدت برخوردش، و عقوبت دردناكش، و اين كه غضبش در راه رضاى الهى بود.
به خدا سوگند اگر از راه روشن بدور رفته، و از پذيرش طريق مستقيم كناره مى گرفتند، آنان را بسوى آن آورده و بر آن وامى داشت، و به سهولت براهشان مى برد، و اين شتر را سالم به مقصد مى رساند، كه راهبرش را دچار زحمت نكند و سواره اش را ملول نگرداند، و آنان را به محل آب خوردنى مى رساند، كه آبش صاف و فراوان بوده و از آن لبريز باشد و هرگز كدر نگردد، و ايشان را از آنجا سيراب بيرون مى آورد، و در پنهان و آشكار برايشان ناصح بود.
اگر او در محل خلافت مى نشست هرگز ثروت دنيوى براى خود قرار نمى داد، و از آن بهره فراوانى بر نمى داشت، جز به اندازه فرونشاندن تشنگى و رفع گرسنگى، و به ايشان مى شناساند تا بين زاهد و دنيا پرست، و راستگو و دروغگو تشخيص دهند.
و اگر ملتها ايمان آورده و تقوى پيشه كنند بركات آسمان و زمين را بر آنان فرو مىريختيم، و لكن آيات الهى را تكذيب كردند و از اينرو آنان را در برابر آنچه انجام دادند گرفتار ساختيم، و كسانى كه از اين گروه ستم نمودند نتايج زشتى كارشان به زودى دامن گيرشان شده و هر گز بر ما غالب و پيروز نخواهند شد.
آگاه باش، بيا و بشنو، هر چه زندگى كنى روزگار عجائبى را به تو نشان خواهد داد، و اگر تعجب كنى، گفتار اينان تعجب آور است، اى كاش مى دانستم كه به چه پناهگاهى پناهنده شده، و به كدام ستونى تكيه داده، و بر كدام فرزندانى تجاوز نموده واستيلا جسته اند؟ چه بد رهبر و دوستى را انتخاب كرده اند، و براى ستمكاران بد بدلى است.
به خدا سوگند، بجاى پرهاى بزرگ، روى بال دم را انتخاب، و بجاى پشت، دم را برگزيدند، ذليل گردد قومى كه مى پندارد با اين اعمال كار خوبى انجام داده است، بدانيد كه اينان فاسدند اما نمى دانند، واى بر اينان، آيا كسى كه هدايت يافته سزاوار پيروى است، يا كسى كه هدايت نيافته و نيازمند هدايت است، واى بر شما چگونه حكم مى كنيد.
بجان خودم سوگند، نطفه اين فساد بسته شد، در انتظار باشيد تا اين مرض فساد در پيكر جامعه منتشر شود، آنگاه از پستان شير خون تازه و زهرى هلاك كننده بدوشيد، در اينجاست كه رهپيمايان راه باطل زيانكار شده، و آيندگان عاقبت اعمال گذشتگان را مى يابند، آنگاه جانتان با دنيايتان، و قلبتان با فتنه ها آرام مى گيرد، و بشارت باد شما را به شمشيرهاى كشيده و حمله متجاوز ستمكار، و به هرج و مرج عمومى و استبداد زورگويان، كه حقوقتان را اندك داده و اجتماع شما را بوسيله شمشيرهايش درو خواهد كرد، پس حسرت بر شما باد كه كارتان به كجا مى رسد، آيا من مى توانم شما را به كارى وا دارم كه از آن روى گردانيد.
سويد بن غفله گويد: زنان سخنان آن حضرت را براى شوهرانشان بازگو كردند، گروهى از مهاجرين و انصار براى عذر خواهى نزد ايشان آمده و گفتند:
اى سرور زنان، اگر حضرت على (عليه السلام) اين مطالب را قبل از بيعت با أبو بكر برايمان مى گفت كسى را بر او ترجيح نمى داديم.
آن حضرت فرمود: از نزدم دور شويد، بعد از ارتكاب گناه و سهل انگارى، عذر خواهى براى شما مفهومى ندارد.
(3) خطبه آن حضرت براى مردمى كه حق شوهرش را غصب كردند روايت شده: بعد از رحلت پيامبر و غصب شدن ولايت وصى آن حضرت، عمر شمشير به كمر بسته و دور شهر مدينه مى چرخيد و مى گفت: با ابو بكر بيعت شده است، بشتابيد به بيعت كردن با او، مردم از هر طرف براى بيعت مى آمدند، چند روز كه گذشت همراه با گروه كثيرى به در خانه حضرت على (عليه السلام) آمده و خواستار خروج ايشان از منزل شد، ايشان امتناع كرد، عمر خواستار هيزم و آتش گرديد و گفت: سوگند به كسى كه جان عمر در اختيار اوست يا خارج مى شود يا او را با تمامى اهل خانه آتش مى زنم - تا آنجا كه گويد: - و حضرت فاطمه (عليها السلام) بسوى ايشان آمده و كنار درب خانه ايستاد و فرمود:
ملتى را همانند شما نمى شناسم كه اين گونه عهد شكن و بد برخورد باشند، جنازه رسول خدا را در دست ما رها كرديد و عهد و پيمانهاى ميان خود را بريده و فراموش نموديد، و ما را به فرمانروائى نرسانده و حقى را براى ما قائل نيستيد، گويا از حادثه روز غدير خم آگاهى نداريد.
سوگند به خدا كه پيامبر در آن روز ولايت حضرت على (عليه السلام) را مطرح كرد و از مردم بيعت گرفت تا اميد شما فرصت طلبان را قطع نمايد، ولى شما رشته هاي پيوند معنوى ميان خود و پيامبر را پاره كرديد، اين را بدانيد كه خداوند در دنيا و آخرت بين ما وشما داورى خواهد كرد.
* (سخنان آن حضرت) * (1) سخن آن حضرت در توصيف خداوند موجودات را خلق نمود بدون آنكه از ماده‌اى موجود شود، و آنان را بدون هيچ مشابهى پديد آورد، با قدرتش آنها را خلق و با مشيتش ايجاد نمود، بدون آنكه در ايجاد آن و پديد آوردنشان نيازى داشته، و در تصويرگرى آنها فائده اى برايش وجود داشته باشد، جز تثبيت حكمتش و آگاهى بر طاعتش و اظهار قدرت خود، و شناسائى راه عبوديت، و گرامى داشت دعوتش.
(2) سخن آن حضرت در توصيف قرآن با قرآن حجتهاى فروزان الهى، و واجبات تفسير شده، و محرمات برحذر گردانده شده، و براهين روشن، و دلائل كافى، و فضائل ارزشمند، و مجوزات بخشيده شده، و قوانين نوشته شده روشن مى شود.
(3) سخن آن حضرت در توصيف قرآن نزد شما كتاب گوياى خدا، و قرآن راستگو، و نور فروزان، و پرتو درخشنده را بر جاى نهاد، كه براهينش روشن و رازهايش آشكار، و ظواهرش نمايان، پيروانش مورد غبطه بوده، و آنان را بسوى بهشت رهنمون و شنيدن آن راه نجات است.
(4) سخن آن حضرت در توصيف قرآن امور آن نمايان، و احكامش شكوفا، و نشانه هايش روشن، و محرماتش آشكار، و اوامرش هويدا است.
(5) سخن آن حضرت در توصيف پدرش خداوند پيامبر را براى پايان بخشيدن فرمانش، و به پايان رسانيدن احكامش، و تثبيت رحمت بيكرانش مبعوث كرد.
(6) سخن آن حضرت در توصيف پدرش رسالت خود را با انذاز ابلاغ كرد، و از روش مشركين دورى، با رؤساى آنان دشمنى و درگير با آنان بود، با حكمت و پند نيكو بسوى پروردگارش رهنمون شد، بتها را سرنگون و گردنهاى زورمندان را به خاك مذلت انداخت.
(7) سخن آن حضرت در فضل پدر و شوهرش پدران اين امت محمد وعلى (عليهما السلام) هستند، اگر از آنان تبعيت كنند كژى هاي ايشان را بر طرف، و آنان را از عذاب دردناك نجات مى دهد، و اگر پيروى ايشان را نمايند بهشت جاودان را ارزانى ايشان مى كند.
(8) سخن آن حضرت در فضل پدر و شوهرش پدران دينيت - پيامبر وعلى (عليهما السلام) - را با نارا حتى پدر نسبى ات خشنود ساز، ولى پدر نسبى ات را با نارا حتى آنان خشنود نكن، چرا كه پدر
نسبى ات اگر ناراحت شود آنان او را با پاداش قسمتي از هزاران قسمت ساعتى از اطاعتشان خشنود مى سازند، و اگر پدران دينيت ناراحت شوند پدر نسبى ات قادر نيست كه ايشان را خرسند سازند، چرا كه پاداش طاعتهاى تمامى اهل دنيا با نارا حتى ايشان قابل مقايسه نيست.
(9) سخن آن حضرت در فضيلت شوهرش سعادت و رستگارى، همه سعادتها و رستگاريها، حقانيت و واقعيت سعادت و رستگارى در كسى است كه على (عليه السلام) را در دوران زندگى و پس از شهادتش دوست داشته باشد.
(10) سخن آن حضرت در كيفيت خلقتش خداوند نورم را خلق فرمود، و آن تسبيح و تنزيه او را مى نمود، آنگاه آن را در درختى از درختان بهشتى به وديعت نهاد، كه به سبب آن نور درخشان گرديد، هنگامى كه پدرم داخل بهشت شد، خداوند به او الهام كرد كه ميوه آن درخت را بچيند و بخورد، پيامبر اين كار را انجام داد، خداوند نورم را در صلب پدرم به وديعت نهاد، آنگاه آن را در رحم مادرم قرار داد، تا آنكه ايشان مرا به دنيا
آوردند، و من از آن نور هستم، آنچه اتفاق افتاده، و آنچه اتفاق خواهد افتاد و آنچه نبوده است را مى دانم.
(11) سخن آن حضرت در شناسائى اهل بيت ما وسيله هاي الهى در ميان مخلوقاتش، و خواص او، و تنزيه كنندگانش، و حجت او و وارثان پيامبرانش مى باشيم.
(12) سخن آن حضرت در توصيف شيعه اگر به آنچه تو را بدان امر نموديم عمل كنى، و از آنچه نهى كرديم باز ايستى، از شيعيان ما مى باشى، و در غير اين صورت از آنان شمرده نمى شوى.
(13) سخن آن حضرت در توصيف شيعه شيعيان ما از بهترين افراد اهل بهشت مى باشند، دوستان ما و دوستداران دوستان ما، و دشمنان دشمنان ما و كسانى كه با قلب و زبان
تسليم ما هستند از شيعيان ما شمرده نمى شوند، آنگاه كه با او امر ما مخالفت نموده و از نواهى ما اجتناب نكنند، و با اين همه در بهشت مى باشند، و ليكن بعد از آنكه با نارا حتى ها و گرفتاريها از گناهان پاك شوند، يا در موقفهاى قيامت با انواع دردها، يا در طبقه اول از جهنم قرار داده شوند و با عذابهاى الهى عقاب شوند، تا با محبت ما از آن نجات يابند و به حضور ما برسند.
(14) سخن آن حضرت در فضيلت دانشمندان شيعه زنى نزد آن حضرت آمده و گفت: مادر ناتوانى دارم كه بعضى از مسائل نماز براى او مورد سؤال قرار گرفته است و مرا نزد تو فرستاده تا سؤال نمايم، آن حضرت پاسخ او را داد، دوباره پرسيد پاسخ شنيد، مرحله سوم پرسيد باز پاسخ شنيد، تا ده سؤال مطرح كرد و باز پاسخ خود را دريافت، در اينجا از كثرت سؤال خجالت كشيد و گفت: اى دختر پيامبر دچار مشكل شدى، آن حضرت فرمود: سؤالاتت را مطرح كن - تا آنجا كه فرمود:
از پدرم شنيدم كه مى فرمود: دانشمندان شيعه در روز قيامت كه محشور مى شوند به اندازه كثرت علومشان و جديتشان در ارشاد بندگان خداوند خلعتهاى كرامت بر آنان مىپوشانند، تا آنجا كه بر بعضى از آنان ميليونها خلعت نور پوشانده مى شود - تا آنجا كه فرمود:
اى كنيز، رشته اى از آن خلعتها ميليونها بار برتر است از آنچه خورشيد بر آن تأبيده است.
(15) سخن آن حضرت در محبتش به امت پدرش روايت شده: آنگاه كه شنيد پدرش او را تزويج كرده و مهرش را مبلغى پول قرار داده، از پدرش خواست كه مهرش را شفاعت گناهكاران امت او قرار دهد، آنگاه جبرئيل نازل شد و در دستش پارچه اى قرار داشت كه روى آن نوشته بود: خداوند مهر فاطمه را شفاعت گناهكاران امت پدرش قرار داده است، هنگامى كه آن حضرت به حال احتضار رسيده وصيت كرد كه آن پارچه را روى سينه و زير كفنش قرار دهند، و فرمود:
آنگاه كه محشور گرديدم اين پارچه را با دستم بلند كرده در مورد گناهكاران امت پدرم شفاعت مى نمايم.
(16) سخن آن حضرت در مورد قاتل فرزندش امام حسين (عليه السلام) قاتل حسين (عليه السلام) در آتش دوزخ است.
(17) سخن آن حضرت در مورد قاتل فرزندش (عليه السلام) زيان كار است امتى كه پسر دختر پيامبرش را به شهادت مى رساند.
(18) سخن آن حضرت در فضيلت درود فرستادن به ايشان يزيد بن عبد الملك از پدرش، از جدش روايت مى كند، كه گفت: به خدمت آن حضرت رسيدم، ابتدا به سلام نمود، و فرمود: پدرم در زمان زنده بودن فرمود: هر كه بر من يا بر تو سه بار درود فرستد داخل بهشت مى شود، أو گويد: به آن حضرت گفتم: اين مطلب در زمان زندگى پيامبر و شماست يا بعد از رحلت ايشان وشما؟ فرمود:
در زمان زندگى ما و بعد از رحلتمان از اين دنيا.
(19) سخن آن حضرت در آنچه محبوب آن حضرت است از دنياى شما سه چيز محبوب من است: تلاوت قرآن، نگاه به چهره پيامبر، انفاق در راه خدا.
(20) سخن آن حضرت در فضيلت قرائت بعضى از سور قرآن خواننده سوره حديد و واقعه ورحمان در ملكوت آسمانها ندا كرده مى شود: تو ساكن بهشت فردوس مى باشى.
(21) سخن آن حضرت در آداب غذا خوردن در غذا خوردن دوازده ويژگى مى باشد كه بر هر مسلمانى واجب است آنها را بداند، چهار ويژگى واجب، چهار ويژگى مستحب، و چهار ويژگى از ادب است.
اما واجبات آن: شناخت و رضايت و خشنودى، و نام خدا را بردن و شكر أو را نمودن.
و اما مستحبات آن: شستن دست قبل از غذا، و نشستن بر طرف چپ، و خوردن به سه انگشت.
و اما آنچه از ادب است: خوردن از جلوى ظرف غذا، و كوچك گرفتن لقمه، و جويدن زياد، و كمتر نگريستن به چهرهاى مردم.
(22) سخن آن حضرت در شدت عذاب جهنم واى، واى، بر آنكه داخل آتش دوزخ شود.
(23) سخن آن حضرت در تحريض به دعا نمودن بر مرده از حضرت على (عليه السلام) روايت شده كه فرمود: به خانواده هاي خود دستور دهيد تا در مورد مردگانتان سخن زيبا گويند، هنگام رحلت پيامبر (صلى الله عليه وآله) دختران بنى هاشم حضرت فاطمه (عليها السلام) را يارى مى نمودند، آن حضرت فرمود:
از ذكر مناقب و مفاخر بپرهيزيد و بر شما باد به دعا كردن.
(24) سخن آن حضرت در ترغيب به تلاوت قرآن و دعا در شب اول دفن روايت شده: آن حضرت هنگام احتضار به حضرت على (عليه السلام) وصيت كرد و فرمود: هنگامى كه از دنيا رفتم غسلم را به عهده گير - تا آنجا كه فرمود: - و بالاى سرم در حالى كه روبرويم قرار دارى بنشين و بسيار قرآن بخوان و دعا بنما، زيرا آن ساعتى است كه شخص مرده به همنشينى زنده ها نيازمند است.
(25) سخن آن حضرت در فضيلت شب قدر روايت شده: در شب قدر آن حضرت نمى گذاشت افراد خانواده اش به
خواب روند، و با كم غذا دادن به ايشان، آنان را بيدار نگاه مى داشت، و براى اين منظور در روز قبل مواردى را آماده مى كرد، و مى فرمود:
محروم و زيانكار كسى است كه از خير شب قدر محروم باشد.
(26) سخن آن حضرت در گرامى داشتن ميهمان روايت شده: مردى نزد پيامبر آمد و از گرسنگى شكايت كرد، آن حضرت فرمود: امشب چه كسى أو را سير مى كند، حضرت على (عليه السلام) فرمود: اى پيامبر من، آنگاه نزد حضرت فاطمه (عليها السلام) آمده و گفت: اى دختر پيامبر نزد تو چيزى هست؟ فرمود:
نزد ما غذائى جز غذاى كودكان باقى نمانده است، اما ما ميهمانمان را بر خود مقدم مى داريم.
(27) سخن آن حضرت در مقدم داشتن همسايه بر خود از امام حسن (عليه السلام) روايت شده كه فرمود: مادرم حضرت فاطمه (عليها السلام) را در شب جمعه اى در محراب عبادت ديدم، همواره در ركوع و سجود بود، تا آنكه طلوع فجر شد، و مى شنيدم كه زنان و مردان را نام برده و بسيار براى آنها دعا مى كند ولى براى خود دعائى نفرمود، گفتم: اى مادر چرا همانگونه كه براى ديگران دعا مى كنى براى خودت دعا نمىنمائى؟ فرمود:
پسرم! ابتدا همسايه آنگاه خاندان خود.
(28) سخن آن حضرت در فضيلت مقام مادر همواره در كنار مادر باش، زيرا بهشت زير پاى مادران است.
(29) سخن آن حضرت در تعيين حدود وظائف زن و مرد حضرت على و فاطمه (عليهما السلام) در مورد تعيين وظائف شان در خانه از پيامبر نظر خواهى نمودند، پيامبر كارهاى درون خانه را به حضرت فاطمه (عليها السلام) و كارهاى بيرون خانه را به على (عليه السلام) سپرد، حضرت فاطمه (عليها السلام) فرمود:
از سرور و خوشحالى من از اينكه پيامبر مرا از برخورد با مردان معاف كرد كسى جز خداوند آگاه نيست.
(30) سخن آن حضرت در توصيف بهترين مردان بهترين شما كسى است كه اخلاقش نيكو بوده و نسبت به همسرش مهربان تر باشد.
(31) سخن آن حضرت در توصيف بهترين زنان روايت شده كه حضرت على (عليه السلام) از حضرت فاطمه (عليها السلام) پرسيد:
بهترين زنان كيانند؟ فرمود:
آنان كه مردان را نبينند، و مردان نيز آنان را نبينند.
و در روايتى ديگر اين گونه آمده:
اينكه مردان أو را نبينند.
(32) سخن آن حضرت در مورد بهترين چيز براى زن روايت شده كه پيامبر پرسيد: چه چيز براى زن نيكوست؟ فرمود:
مردى را نبيند، و مردى نيز أو را نبيند.
و در روايتى ديگر اين گونه آمده:
مردى أو نبيند و مردان أو را نبينند.
(33) سخن آن حضرت در اهميت حجاب از حضرت على (عليه السلام) روايت شده كه فرمود: مرد كورى از حضرت فاطمه (عليها السلام) اجازه ورود خواست، ايشان خود را در پوشش قرار داد، پيامبر فرمود: چرا خودت را در پوشش قرار دادى در حالى كه أو تو را نمى بيند؟
فرمود:
اگر مرا نمى بيند من أو را مى بينم، و او بو را احساس مى كند.
(34) سخن آن حضرت در نزديكترين حالت زن نسبت به پروردگارش پيامبر پرسيد: نزديكترين زمانيكه زن نسبت به پروردگارش قرار دارد چه هنگام است؟ فرمود:
نزديكترين زمان زن نسبت به پروردگارش هنگامى است كه در كنج خانه اش قرار دارد.
(35) سخن آن حضرت در تعيين ساعت اجابت دعا آن حضرت در روز جمعه به غلام خود مى فرمود: بر بلندى قرار گير، آنگاه كه ديدى قرص خورشيد در حال غروب است مرا آگاه كن، تا دعا نمايم.
(36) سخن آن حضرت در فضيلت عمل خالص هر كه خالص ترين عباداتش را نزد خداوند بفرستد، أو بهترين مصلحتش را براى أو مقدر مى فرمايد.
(37) سخن آن حضرت در مورد خرسندى فرشتگان از پيروزى مؤمنان دو زن در مسأله اى از مسائل دينى با يكديگر گفتگو مى كردند، يكى دشمن و ديگرى مؤمن، برهان زن مؤمن غالب گرديد، و او بسيار خرسند شد، آن حضرت فرمود:
خرسندى فرشتگان از پيروزى تو بيشتر از خوشحالى توست، و ناراحتى شيطان و يارانش از نارا حتى دشمن تو افزون تر است.
(38) سخن آن حضرت در توصيف مؤمن مؤمن با نور الهى مىنگرد.
(39) سخن آن حضرت در فضيلت خوشروئى روى خندان نسبت به انسان مؤمن آدمى را به بهشت رهنمون مى سازد، روى خندان در چهره معاند و دشمن آدمى را از عذاب دوزخ نگاه مى دارد.
(40) سخن آن حضرت در وظيفه روزه دار روزه دار آنگاه كه زبان و گوش و چشم و اندامش را حفظ ننمايد، روزه اش چه اثرى دارد.
(1) استغاثه به آن حضرت با نماز و دعا از امام صادق (عليه السلام) روايت شده: هر كدام از شما استغاثه اى به خداوند داشتيد، دو ركعت نماز گذارده، آنگاه سجده نموده و گوئيد:
اى محمد اى پيامبر خدا، اى على اى آقاى زنان و مردان مؤمن، به شما از خداوند طلب يارى مى جويم، اى محمد اى على به شما از خداوند فرياد رسى مى طلبم، اى فريادرس به خدا و به محمد وعلى و فاطمه - و تمامى ائمه (عليهم السلام) را نام برده - با شما به خداوند توسل مى جويم.
كه در همان لحظه حاجتت بر آورده مى شود.
(2) استغاثه به آن حضرت با نماز و دعا از امام صادق (عليه السلام) روايت شده: هر گاه حاجتى داشتيد كه نسبت به آن بسيار در سختى قرار گرفته ايد، دو ركعت نماز گذارده، پس از نماز سه بار تكبير گفته، آنگاه تسبيح حضرت زهرا (عليها السلام) را بگويد، سپس سجده كرده و صد بار بگو:
اى مولاى من اى فاطمه، بفريادم رس.
آنگاه گونه راستت را بر زمين قرار ده و همين ذكر را تكرار كن، آنگاه دوباره سجده كن و صد و ده بار آن را بگو، و حاجتت را ذكر كن، خداوند حاجتت را بر آورد.
(3) استغاثه به آن حضرت با نماز و دعا دو ركعت نماز مى خوانى، آنگاه سجده كرده و صد بار مى گوئى: اى فاطمه، سپس گونه راستت را بر زمين نهاده و همين ذكر را مى گوئى، آنگاه گونه چپ خود را بر زمين نهاده و آن را تكرار مىنمائى، آنگاه سجده كرده و صد و ده بار آن را ذكر نموده، و مى گوئى:
اى آنكه از هر چيز در امنيت بوده و هر چيز از تو در خوف و هراس مى باشد، به امنيتت از هر چيز و هراس هر چيز از تو، از تو مى خواهم كه بر محمد و خاندانش درود فرستى و در جان و خاندان و اموال و فرزندانم به من امنيتى عطا نمائى كه از كسى نترسم و هرگز از چيزى هراسى به دل راه ندهم، تو بر هر چيز قادرى.
(4) استغاثه به آن حضرت با دعا پانصد و سى بار بگو:
خداوندا! بر فاطمه و پدرش و شوهرش و فرزندانش، به اندازه آنچه علمت بدان احاطه دارد، درود فرست.
(5) استغاثه به آن حضرت با دعا بار الها! به حق فاطمه و پدرش و شوهرش و فرزندانش و سرى كه در أو به امانت نهاده شده است.
* (مدايح آن حضرت) * از جوى تو شبنمى است زمزم، و از بحر تو شعبه اى است كوثر اى دخت گرامى پيمبر، اى سر رسول در تو مضمر * در بيت شريف وحى خاتون، بر چرخ رفيع مجد اختر اى شبه نبى به خلق و اوصاف، اى نور مجسم مصور * اى خادم خانه تو حوا، و اى حاجب درگه تو هاجر در طور لقا يگانه بانو، در ملك وجود زيب و زيور * با شير خدا على عالى، هم سنگر و هم پيام و همسر مانند تو زن جهان نديده است، غم خوار و نگاهبان شوهر * اى عين كمال و جان بينش، اى شخص شخيص عصمت و فر بر رفعت قدر تو گواه است، بيت وحجر و مقام و مشعر * اى سيده زنان عالم، اى بضعه حضرت پيمبر تواصلى و ديگران همه فرع، تو جانى و ديگران چو پيكر * در ملك ولا ولية الله، بر نخل وجود احمدى بر قرآن به فضيلت تو نازل، برهان تو محكم و مقرر * روى تو جمال كبريايى، كوى تو رواق قرب داور از جوى توشبنمى است زمزم، و از بحر تو شعبه اى است كوثر * زان خطبه آتشين كه پيچيد، در ارض وسما بسان تندر محكوم شد آن نظام وگرديد، حق روشن وغالب ومظفر * من عاجزم از بيان وصفت، تو بحرى ومن زقطره كمتر
اى ام محامد ومعالى، اى از تو مشام جان معطر * با اينهمه عز ورفعت شأن، با آن همه فخر بى حد ومر از ظلم منافقين امت، شد قلب منير تو مكدر * آن را كه نمود حق مقدم، كردند معاندان مؤخر بردند فدك به غصب وبستند، بر باب تو گفته اى مزور * افسوس شكست دشمن دين، پهلوى تو را به ضربت در بازوى تو را به تازيانه، زد قنفذ ملحد ستمگر * از سيلى وشرح آن نگويم، كافتد به دل از بيانش آذر در ماتم محسن شهيدت، مائيم به سوگ وناله اندر * بر لطفي صافى از سر لطف، بنگر كه بود پريش ومضطر بس فخر از آن كند كه دارد * بر سر زستايش تو افسر " شيخ لطف الله صافى گلپايگانى "
اين فخر بس كه بوسه زند دست أو پدر من خواستم زطبع روان تا كنم زبان * شيرين به مدح فاطمه بانوى بانوان يارى كند مرا كه بيارم به مدح أو * عقد گهر به محفل ياران ودوستان لب را بدان معطر ويارى از أو كنم * از أو مدد بگيرم واز فيض أو توان اندر جواب گفت به من با زبان حال * ما را كجا وراه بدان جا وآن مكان دست تو كى باوج جلالش توان رسيد * از قطره كمترى بر آن بحر بيكران زين حال نا اميد نگشتم من ورسيد * از حضرتش توجه واين است ارمغان هم كوچك وحقيرم وهم ذره اى فقير * وين خانواده را نبود مثل وهم عنان ره كس نبرده است بجاه وجلالشان * غير از خدا كه خلق زمين كرد وآسمان اما باين حقارت وناقابلى مرا * باشد سر خلوص باين عرش آستان
سر تا به آستانه ايشان نموده ام * هم امن شد نصيب من اينجا وهم امان روز ولادت گل گلزار مصطفى است * از بهر افتخار كنم مدح أو بيان فضلى است بهر من كه بگويم زفضل أو * با مدح أو زخويش كمالي كنم عيان صالح نمى شود عملي بى ولايشان * ناجح كسى بود كه از اين ره شده روان لب تر كنم بمدحت زهرا به آن اميد * تا با شفاعتش ببرم حظ جاودان بر أو درود باد كه بر أو خداى أو * بنموده افتخار بخيل فرشتگان قدرش برو به سوره كوثر نما نظر * در هل اتى وآيه تطهير رو بخوان اين فخر بس كه بوسه زند دست أو پدر * يا در بغل رسول خدا گيردش چو جان يك زن كه هست سيده وسرور زنان * مردى بجز على نبدش مثل وهم عنان اى فاطمه كدام ابيها تو را پدر * خواند وبس است بهرتواين نام واين نشان
سيماى دين برحلت باب گراميت * آنگونه شد مشوه وديد آن همه زيان لات وعزى بحيله گرفتند ملك دين * حق على وحق تو بردند از ميان اميد ما بود به مهين يادگار تو * كايد برون زپرده وعدلش شود عيان ما را از اين مذلت وخوارى دهد نجات * آيد (على) بهار وصال از پى خزان " شيخ على صافى گلپايگانى "
خير دو سرا، درخت طوبى زهرا دنياست چو قطره اى ودريا، زهرا * كى فرصت جلوه دارد اينجا، زهرا قدرش بود امروز نهان چون ديروز هنگامه كند وليك فردا، زهرا خالق چو كتاب خلقت انشا فرمود عالم چو الفبا شد ومعنى، زهرا احمد كه خدا گقت به مدحش: لولاك كى مى شدى آفريده، لولا زهرا طاها وعلى، دو بيكران دريايندو آن برزخ ما بين دو دريا، زهرا أو سر خدا وليلة القدر نبى است خير دو سرا، درخت طوبى زهرا بر تخت جلال، از همه والاتر بر مسند افتخار يكتا، زهرا در آل كسا محور شخصيتهاست ما بين اب وبعل وبنيها، زهرا سر سلسله نسل پيمبر كوثر سرچشمه نور چشم طاها، زهرا
تنها نه همين مادر سبطين است أو فرمود نبى: ام ابيها، زهرا آن پايه كه ديروز پيمبر بنهاد امروز نگهداشته برپا، زهرا از احمد ومرتضى چه باقى مانداز مجمعشان شود چو منها، زهرا حرمت بنگر كه در صفوف محشريك زن نبود سواره، الا زهرا هنگام شفاعت چو رسد روز جزاكافى است براى شيعه، تنها زهرا حيف است حسانا كه در آتش سوزدآن شيعه كه ورد اوست: زهرا زهرا " حبيب چايچيان، حسان "
قره باصره شمس حقيقت آرا دل افسرده ام از زندگى آمد بيزارمى رسد بسكه به گوش دل من ناله زار ناله وا أبتاه مى رسد از سوخته اى كز دل مادر گيتى ببرد صبر وقرار صد چو قمرى كند از ناله أو نوحه گرى مى چكد خون دل وديده ز منقار هزار شررى زهره زهرا زده در خرمن ماه كه نه ثابت به فلك ماند ونه ديگر سيار جورها ديد پس از دور پدر در دوران نه مساعد ز مهاجر نه معين از انصار بت پرستى به در كعبه مقصود واميد آتشى زد، كه بر افروخته تا روز شمار شررآتش وآن صورت مهوش عجب است نور حق كرد تجلى مگر از شعله نار طور سيناى تجلى متزلزل گرديدچون بدان سينه بى كينه فرو شد مسمار نه ز سيلى شده نيلي رخ صديقه وبس شده از سيل سيه، روى جهان تيره وتار بشنو از بازو وپهلو كه چه ديد آن بانومن نگويم چه شد اينك در واينك ديوار
دل سنگ آب شد از صدمه پهلو كه فتاد گوهرى از صدف بحر نبوت به كنار بسكه خستند وشكستند زناموس اله بازوى كفر قوى، پهلوى دين گشت نزار محتجب شد به حجاب ازلى وقت هجوم گر شنيدى كه نبودش به سر وروى خمار قره باصره شمس حقيقت آراچون كند جلوه در أو خيره بماند ابصار بند در گردن مرد افكن عالم افكندبت پرستى كه همى داشت به گردن زنار منكر حق شد وبيعت ز حقيقت طلبيد آنكه ز اول به خداوندى أو كرد اقرار رفت از كف فدك وناله بانو به فلك كه نه حرفش شرفي داشت نه قدرش مقدار هيچكس اصل اصيلي نفروشد به نخيل جز خبيثى كه بود نخل شقاوت را بار نير برج حيا شد چو هلالي ز هزال يا چو آهى كه برآيد ز درون بيمار روز أو چون شب ديجور وتن أو رنجور لاله سان داغ وچون نرگس همه شب را بيدار غيرتش بسكه جفا ديد ز امت نگذاشت كه پس از مرگ وى آيند به گردش اغيار " كمپانى "
اولين محبوبه رب رفت در خاك اى دريغ تا در بيت الحرام از آتش بيگانه سوخت كعبه ويران شد حرم از سوز صاحبخانه سوخت شمع بزم آفرينش با هزاران اشك وآه شد چنان كز دود آ هش سينه كاشانه سوخت آتشى در بيت معمور ولايت شعله زد تا ابد زان شعله هر معمور وهر ويرانه سوخت آه از آن پيمان شكن كز كينه خم غديرآتشى افروخت تا هم خم وهم پيمانه سوخت ليلى حسن قدم چون سوخت از سر تا قدم همچو مجنون عقل رهبر را دل ديوانه سوخت گلشن فرخ فر توحيد آن دم شد تباه كز سموم شرك آن شاخ گل فرزانه سوخت گنج علم ومعرفت شد طعمه افعى صفت تا كه از بيداد دونان گوهر يك دانه سوخت حاصل باغ نبوت رفت بر باد فناخرمنى در آرزوى خام آب ودانه سوخت كركس دون پنجه زد بر روى طاووس ازل عالمى از حسرت آن جلوه مستانه سزخت آتشى آتش پرستى در جهان افروخته خرمن اسلام ودين را تا قيامت سوخته * * *
سينه اى كز معرفت گنجينه اسرار بودكى سزاوار فشار آن در وديوار بود طور سيناى تجلى مشعلى از نور شدسينه سيناى وحدت مشتعل از نار بود ناله بانو زد اندر خرمن هستى شررگوئى اندر طور غم چون نخل آتش بار بود آنكه كردى ماه تابان پيش أو پهلو تهى از كجا پهلوى أو را تاب آن آزار بود گردش گردون دون بين كز جفاى سامرى نقطه پرگار وحدت مركز سمار بود صورتش نيلي شد از سيلى كه چون سيل سياه روى گيتى، زين مصيبت تا قيامت تار بود شهريارى شد به بند بنده اى از بندگان آنكه جبريل امينش بنده دربار بود از قفاى شاه، بانو با نواى جانگداز تا توانايى به تن، تا قوت رفتار بود گر چه بازو خسته شد، وز كار دستش بسته شدليك پاى همتش بر گنبد دوار بود دست بانو گرچه از دامان شه كوتاه شدليك بر گردن بلند از دست آن گمراه شد
گوهرى سنگين بهااز ابر گوهر بار ريخت كز غم جانسوز او خون از در وديوار ريخت تا ز گلزار حقايق نوگلى بر باد رفت يك چمن صرصر بيداد ز آن گلزار ريخت غنچه نشكفته اى از لاله زار معرفت از فراز شاخسارى از جفاى خار ريخت اختر فرخ فرى افتاد از برج شرف كاسمان خوناب غم از ديده خونبار ريخت * * * طوطى اى زين خاكدان پرواز كرد وخاك غم بر سراسر طوطيان عالم اسرار ريخت بسملى در خون تپيد از جور جبار عنيديا كه عنقاء ازل خون دل از منقار ريخت زهره زهرا چه از آسيب پهلو در گذشت چشمه هاي خون ز چشم ثابت وسيار ريخت مهبط روح الامين تا پايمال ديو شدشورشى سرزد كه سقف گنبد دوار ريخت از هجوم عام بر ناموس خاص لا يزال عقل حيران، طبع سرگردان، زبان لال است لال نور حق در ظلمت شب رفت در خاك اى دريغ با دلى از خون لبالب رفت در خاك اى دريغ
طلعت بيت الشرف را زهره تابنده بودآه كان تابنده كوكب رفت در خاك اى دريغ آفتاب چرخ عصمت با دلى از غم كباب با تنى بيتاب وپرتب رفت در خاك اى دريغ پيكرى آزرده از آزار افعى سيرتان چون قمر در برج عقرب رفت در خاك اى دريغ كعبه كر وبيان وقبله روحانيان مستجار دين ومذهب رفت در خاك اى دريغ ليلى حسن قدم با عقل اقدم هم قدم اولين محبوبه رب رفت در خاك اى دريغ حامل انوار واسرار رسالت آنكه بود جبرئيلش طفل مكتب، رفت در خاك اى دريغ آن مهين بانو كه بانوئى از آن بانو نبوددر بساط قرب اقرب، رفت در خاك اى دريغ آنكه بودى از محيط فيض وجودش كامياب هر بسيط وهر مركب، رفت در خاك اى دريغ شد ظهور غيب مكنون باز غيب مستتر تربتش از خلق پنهان همچو سر مستتر " كمپانى "
* (فهرست منابع ادعيه) *
1 - فهرست منابع ادعيه 1 - اين دعارا سيد بن طاووس در جمال الاسبوع: 161 با سندش از تلعكبرى از ابن قبه از على بن حبشي، از عباس بن محمد، از محمد بن سنان، از مفضل بن عمر، ازامام صادق (عليه السلام) نقل كرده است.
همچنين علامه مجلسي دربحار الانوار 91: 181، 101: 185، ومحدث نوري در مستدرك الوسائل 6: 293 آنرا آورده اند.
شيخ طوسى در مصباح المتهجد: 301، وابن قولويه در كامل الزيارات:
238، وكفعمى در مصباح: 410 آنرا ذكر نموده اند.
اين دعارا با اختلافاتي ابن قولويه در كامل الزيارات: 214 باسندش از محمد بن جعفر، از محمد بن حسين، از محمد بن اسماعيل، از صالح بن عقبه، از مدائنى، از امام صادق (عليه السلام) نقل كرده است.
ونيز اين دعارا با اين تغييرات سيد بن طاووس در اقبال الاعمال 2:
322، وعلامه مجلسي در بحار 101: 167 آورده اند.
2 - اين دعارا قطب راوندى در دعوات: 91، وعلامه مجلسي دربحار 94: 205 نقل كرده اند.
3 - اين دعارا علامه مجلسي در بحار 94: 225 از كتاب اختيار ابن باقى آورده است.
4 - اين دعارا سيد بن طاووس در مهج الدعوات: 141، وعلامه مجلسي در بحار 86: 406 آورده اند.
همچنين توفيق أبو علم در كتاب اهل البيت: 186 از مهج الدعوات دعارا نقل مى كند.
5 - اين دعارا توفيق أبو علم در كتاب اهل البيت: 187 آورده است.
6 - اين دعارا سيد بن طاووس در فلاح السائل: 173، وعلامه مجلسي در بحار 86: 66 آورده اند.
7 - اين دعارا سيد بن طاووس در فلاح السائل: 202، وعلامه مجلسي در بحار 86: 85 نقل كرده اند.
8 - اين دعارا سيد بن طاووس در فلاح السائل: 238، وعلامه مجلسي در بحار 86: 102 آورده اند.
9 - اين دعارا سيد بن طاووس در فلاح السائل: 251، وعلامه مجلسي در بحار 86: 115 نقل نموده اند.
10 - اين دعارا شيخ ابى الفرج ابن جوزي در صفة الصفوة 2: 4 از حضرت على (عليه السلام) نقل كرده، واز آن در احقاق الحق 10: 279 ذكر مى كند.
11 - اين دعارا برقى در محاسن: 36 با سندش از يحيى بن محمد و عمرو بن عثمان، از محمد بن عذافر از امام صادق (عليه السلام) نقل كرده است.
همچنين شيخ در تهذيب 3: 66، وطبرسي در مشكاة الانوار: 278، و قاضى نعمان در دعائم الاسلام 1: 168 اين دعارا آورده اند، از آنهادر بحار 85:
334 نقل شده است.
درمصادرى كه تاكنون ذكر كرده ايم تركيب اينگونه است: تكبير، تحميد، تسبيح، ودر موارد زير تسبيح مقدم بر تحميد است:
سيد در فلاح السائل باسندش از حمويه از ابى الحسين، از ابى خليفه، از محمد بن كثير، از شعبه، از حكم، از ابن ابى ليلى، از كعب بن عجزة، ونيز اين دعا را از تاريخ نيشابور در سرگذشت رجاء بن عبد الرحيم نقل مى كند، واز آن دو در بحار 85: 329 آمده است.
صدوق در هدايه: 33 اين دعارا آورده، واز آن در بحار 85: 330 آمده است.
مى گويم: در كتب بسيار استحباب اين دعا ذكر شده، از اين قبيل است:
مجمع البيان 8: 358 و 362، محاسن: 36، احتجاج: 274، قرب الاسناد: 8، امالي صدوق: 345، ثواب الاعمال: 148، فلاح السائل: 165، تفسير عياشي 1: 68، سرائر: 473، مصباح المتهجد: 512.
مى گويم: مشهور آنستكه تسبيح حضرت زهرا (عليها السلام) در دوجا مستحب است: بعد ازنمازها، وهنگام خواب.
روايات در كيفيت تسبيح آن حضرت در اينكه تحميد بر تسبيح مقدم است يا بالعكس مختلف مى باشد، و علماء شيعه و اهل سنت با اتفاقشان در استحباب آن نيز اقوال گوناگونى دارند، بعضى از اهل سنت برآنند كه اين تسبيح نود و نه عدد مى باشد وابتداء تسبيح سپس تحميد و تكبير مى باشد، و گروهى بر اين عقيده اند كه صد عدد است با همين ترتيب و يك تكبير اضافى.
علماء شيعه اتفاق دارند كه صد عدد بوده وابتداء آن تكبيرات است، به خاطر صراحت صحيفه ابن سنان از امام صادق (عليه السلام) در ابتداء به آن نمودن، و اختلاف در آنست كه تحميد مقدم بر تسبيح است يا به عكس، و مشهور كه عمل علماء بر آنست، تقديم تحميد بر تسبيح است.
اما آنچه هنگام خواب انجام مى گيرد، روايت شيخ در تهذيب و برقى در محاسن ظاهرش تقديم تحميد در بعد از نماز و هنگام خواب است، اما روايتى كه صدوق از رجال عامه نقل كرده و در خصوص خواب است دال بر تقديم تسبيح است.
مرحوم شيخ بهائى گويد: اجماع بر آنست كه در هر دو موضع تحميد مقدم است، اما اين اجماع ثابت نمى باشد، و به عقيده برخى در هر دو موضع تخيير مى باشد، هم چنان كه علامه مجلسي اين گونه فرموده است.
12 - اين دعا را شيخ طوسى در مصباح المتهجد: 220، وكفعمى در مصباح: 72 وبلد الامين: 55 آورده اند.
علامه مجلسي در بحار 95: 205، 86: 175 آن را از مصادر فوق آورده است.
مى گويم: كفعمي در مصباحش دليل ناميده شدن اين دعا به دعاى حريق را آورده است.
13 - اين دعا را سيوطى در مسند فاطمه (عليها السلام): 2 شماره 3، و: 3 حديث 4، و خطيب بغدادي در تاريخ بغداد 8: 48، وهيتمى در مجمع الزوائد 10: 117 آورده اند.
مى گويم: مشابه اين دعا در احراز آن حضرت آمده است.
14 - اين دعا را سيد بن طاووس در مهج الدعوات: 139، از قسمت سوم امالي ابى مفضل شيباني، با سندش به امام حسن، از مادرش حضرت فاطمه (عليهما السلام) نقل كرده است.
همچنين علامه مجلسي در بحار 95: 405 و 94: 218، وكفعمى در مصباح: 2، 3، وطبرى در دلائل الامامة: 6، و همچنين در بحار 92: 182 از كتاب اختيار مصباح ابن باقى نقل كرده اند.
15 - اين دعا را راوندى در دعوات: 47 از سويد بن غفله نقل مى كند، كه پيامبر به ايشان آموخته اند، و از آن در بحار 43: 152، 93: 273 آمده است.
همچنين سيوطى در مسندش: 78 آن را ذكر مى نمايد، و در نظم درر السمطين: 19 آمده است.
مى گويم: اين دعا با تغييراتى در مسند فاطمه (عليها السلام): 3 حديث 6 و: 24 حديث 33، وكنز العمال 2: 241 آمده است.
16 - اين دعا را توفيق أبو علم در كتاب اهل البيت: 187 آورده است.
17 - اين دعا را سيد بن طاووس در مهج الدعوات: 142، وعلامه مجلسي در بحار 95: 406 نقل كرده اند.
اين دعا را با تغييراتى سيوطى در مسند حضرت فاطمه (عليها السلام): 25، با سندش از ابى هريره نقل كرده است.
همچنين ترمذى در سنن ترمذى كتاب دعوات 2: 240، وسيوطى در مسند حضرت فاطمه (عليها السلام): 102 حديث 244 و 255، وابن ابى شيبة در مصنف 10: 362 و 363، ومتقى هندي در كنز العمال 2: 63 و 2: 95 نقل كرده اند.
همچنين اين دعا در ذخائر العقبى: 49، ووسيلة المآل: 90 (مخطوط)، باسنادشان از ابى هريره آمده، و از آن دو در احقاق الحق 10: 275 نقل شده است.
18 - اين دعا در كتاب مكارم الاخلاق 2: 138 رقم: 2348 از جابر بن عبد الله انصاري آمده، ومجلسي آن را در بحار الانوار 91: 37، ومحدث نوري آن را در مستدرك الوسائل 2: 41 آورده است.
19 - اين دعا را راوندى در دعوات: 54، از امام زين العابدين (عليه السلام) نقل مى كند، از آن در بحار 95: 196 آمده است.
20 - اين دعا را سيد بن طاووس در جمال الاسبوع: 90 آورده، از آن در بحار الانوار 89: 366 نقل مى كند.
21 - اين دعا را شيخ طوسى در مصباح المتهجد: 302، و سيد بن طاووس در جمال الاسبوع: 173، با سندش از على بن محمد بن قاسم علوى و محمد بن موسى قزويني و احمد بن محمد بن عبيدالله بن عباس، از محمد بن احمد بن محمد بن سنان، از پدرش، از جدش محمد بن سنان، از مفضل بن عمر، از امام صادق (عليه السلام) نقل كرده اند.
همچنين علامه مجلسي در بحار 91: 184 اين دعا را آورده است.
22 - اين دعا را سيد بن طاووس در مهج الدعوات: 142، وكفعمى در مصباح: 179 آورده اند.
علامه مجلسي در بحار 95: 203 آن را نقل مى كند.
23 - اين دعا را سيد بن طاووس در مهج الدعوات: 5، كفعمي در مصباح: 302 آورده اند.
علامه مجلسي در بحار 43: 217، و 94: 210، و نيز در عوالم العلوم 11: 264 اين دعا آمده است.
همچنين غزالي در احياء العلوم اين دعا را آورده، و توفيق أبو علم در كتاب اهل البيت: 187 آن را از آن كتاب نقل مى كند.
مى گويم: مانند اين دعا در اذكار صبح و شام گذشت.
24 - اين دعا را سيد بن طاووس در مهج الدعوات: 7، با سندش از على بن عبد الصمد، از جدش، از ابى البركات، از ابن بابويه، از حسن بن محمد بن سعيد، از فرات بن ابراهيم، از جعفر بن محمد بن بشرويه، از محمد بن ادريس انصاري، از داود بن رشيد ووليد بن شجاع، از عاصم، از عبد الله بن سلمان فارسي، از پدرش، نقل كرده است.
همچنين علامه مجلسي در بحار 43: 67، 86: 323، 95: 36، وقطب راوندى در دعوات: 208، وكفعمى در مصباح: 84 و 161، و در بلد الامين: 51 و 527 نقل كرده اند.
و نيز در عوالم العلوم 11: 81، ثاقب المناقب: 297، معالم الزلفى: 604، خرائج 2: 534 آمده است.
اين دعا را با تغييراتى طبري در دلائل الامامة: 29، و مجلسى در بحار 94: 227 نقل نموده اند.
مى گويم: اين دعا را توفيق أبو علم در كتابش اهل البيت: 187 آورده، و گويد: " منقول است كه حضرت زهرا (عليها السلام) به سلمان گفت: اگر مى خواهى كه چون به ملاقات پروردگار رسيدى بر تو خشمگين نباشد بر اين دعا مواظبت كن. " 25 - اين دعا را سيد بن طاووس در مهج الدعوات: 141 آورده است.
26 - اين دعا را طبرسي در مكارم الاخلاق 2: 262، رقم: 2617 آورده، وعلامه مجلسي در بحار 95: 28 از آن كتاب نقل مى كند.
27 - اين دعا را كفعمي در بلد الامين: 101، وعلامه مجلسي در بحار 90: 337 نقل كرده اند.
28 - اين دعا را كفعمي در بلد الامين: 101، وعلامه مجلسي در بحار 90: 337 نقل كرده اند.
29 - اين دعا را كفعمي در بلد الامين: 101، وعلامه مجلسي در بحار 90: 337 نقل كرده اند.
30 - اين دعا را كفعمي در بلد الامين: 101، وعلامه مجلسي در بحار 90: 338 نقل كرده اند.
31 - اين دعا را كفعمي در بلد الامين: 101، وعلامه مجلسي در بحار 90: 338 نقل كرده اند.
32 - اين دعا را كفعمي در بلد الامين: 101، وعلامه مجلسي در بحار 90: 338 نقل كرده اند.
33 - اين دعا را كفعمي در بلد الامين: 101، وعلامه مجلسي در بحار 9: 338 نقل كرده اند.
34 - اين دعا را سيد بن طاووس در جمال الاسبوع: 161، وشيخ طوسى در مصباح المتهجد: 318 نقل كرده اند.
آغاز اين دعا را شيخ صدوق در فقيه 1: 564 نقل كرده است.
35 - اين دعا را شيخ صدوق در فضائل الاشهر الثلاثة: 99، با سندش از محمد بن ابراهيم بن اسحاق، از احمد بن محمد كوفى، از منذر بن محمد، از حسن بن على خزاز نقل كرده است.
آغاز اين دعا را محدث حر عاملي در وسائل الشيعة 10: 319، و انتهاى آن را علامه مجلسي در بحار 43: 56 نقل كرده اند.
36 - اين دعا را ابن السنى در كتاب عمل اليوم والليلة: 196، وسيوطى در مسند حضرت فاطمه (عليها السلام): 98، حديث: 231، و نيز در صفحه 111 حديث: 256، و متقى هندي در كنزا لعمال 20: 65 نقل كرده اند.
37 - اين دعا را فيض كاشانى در خلاصة الاذكار: 19 (مخطوط) آورده، و از آن كتاب در عوالم العلوم 11: 580 نقل شده است.
38 - اين دعا را صدوق در علل الشرايع 2: 366 با سندش از قطان، از سكرى، از حكم بن اسلم، از ابن عليه، از حريري، از ابى ورد بن ثمامة، از على (عليه السلام) نقل كرده، و از آن در بحار 43: 82، 76: 193 و 85: 329 آمده است.
همچنين صدوق در من لا يحضره الفقيه 1: 320 حديث: 947، و طبرسي در مكارم الاخلاق 2: 28 رقم: 2901، نقل كرده اند.
مى گويم: ترتيب در علل الشرايع: تسبيح وتحميد و تكبير، و در فقيه و مكارم الاخلاق: تكبير و تسبيح و تحميد است.
مى گويم: حديث تعليم پيامبر به حضرت على و فاطمه (عليهما السلام) تسبيح در هنگام خواب، در بسيارى از كتب اهل سنت آمده است، كه بعضى از آنها اين گونه است:
نظم درر السمطين: 192، حلية الاولياء 1: 69، صفة الصفوة 2: 4، ذخائر العقبى: 49 و 105، ينابيع المودة: 200.
مى گويم: بحث در ترتيب تسبيح حضرت زهرا (عليها السلام) را در ضمن بحث پيرامون اسناد دعاى تسبيح ايشان در تعقيب نمازها آورديم، به آنجا رجوع شود.
39 - اين دعا را سيد بن طاووس در فلاح السائل: 262، با سندش از تلعكبرى، از على بن محمد بن يعقوب عجلى، از ابن فضال، از محمد بن وليد، از ابان بن عثمان، از عبد الله و سليمان، از ابى جعفر، از امام صادق (عليه السلام) نقل كرده است.
همچنين محدث نوري در مستدرك الوسائل 1: 351 نقل نموده است.
40 - اين دعا را علامه مجلسي در بحار 76: 213، با سندش از ابى مفضل، از محمد بن اشعث كوفى، از موسى بن اسماعيل بن موسى بن جعفر، از پدرش، از امام على (عليه السلام) نقل كرده اند.
41 - اين دعا را در كتاب مصباح الانوار: 263 (مخطوط) با سندش از زيد بن على، از پدرش، از حسن بن على (عليه السلام) آمده، از آن در بحار الانوار 103: 185، عوالم العلوم 11: 536 آمده است.
42 - اى دعا را شيخ در تهذيب 1: 469 با سندش از سلمة بن خطاب، از احمد بن يحيى بن زكريا، از پدرش، از حميد بن مثنى، از ابى عبد الرحمان حذاء، از امام صادق (عليه السلام) نقل كرده است، از آن در بحار 43: 212 آمده است.
همچنين اين دعا در استيعاب 4: 378، ذخائر العقبى: 54، طبقات ابن سعد 8: 28، احقاق الحق 10: 475 آمده است.
43 - اين دعا را حضينى در هداية الكبرى: 392، با سندش از محمد بن اسماعيل وعلى بن عبد الله، از محمد بن نصير، از ابن فرات، از محمد بن مفضل، از مفضل بن عمر، از امام صادق (عليه السلام) ذكر كرده، و از آن در حلية الابرار 2: 652، بحار 43: 183 و 214 آمده است.
در بحار 43: 17 از يكى از مؤلفات اصحاب نقل شده است.
44 - اين دعا را شيخ مفيد در اختصاص: 184 با سندش از ابى محمد، از عبد الله بن سنان نقل كرده است.
45 - اين دعا را در كفاية الاثر: 64 با سندش از جابر بن عبد الله انصاري آورده، و از آن در بحار 36: 308 و تفسير برهان 3: 65 آمده است.
46 - اين دعا را شيخ صدوق در علل الشرايع: 185 با سندش از على بن احمد، از ابى العباس احمد بن محمد بن يحيى، از عمرو بن ابى مقدام و زياد بن عبيدالله، از امام صادق (عليه السلام) آورده، و از آن در بحار 43: 201 آمده است.
47 - اين دعا را صدوق در علل الشرايع با سندش از ابن متوكل، از سعد بن عبد الله، از محمد بن عيسى، از محمد بن سنان، از ابن مسكان، از محمد بن مسلم نقل كرده است.
همچنين مجلسي در بحار 43: 14، واربلى در كشف الغمه 1: 464 آن را ذكر كرده اند.
48 - اين دعا را فرات در تفسيرش: 169 از ابى القاسم علوى حسنى با سندش از ابن عباس آورده، و از آن در بحار 43: 224 نقل كرده است.
همچنين طبري در دلائل الامامة: 57 با سندش از أبو محمد حسن بن احمد محمدى، از محمد بن احمد صفوانى، از عبد العزيز بن يحيى جلودي، از محمد بن سهل، از على بن حسن بن على، از على بن جعفر بن محمد، از برادرش امام كاظم، از پدرانش از پيامبر (عليهم السلام) اين دعا را آورده است.
و نيز در تأويل الايات 2: 618 از محمد بن عباس، از جعفر بن محمد حسيني، از محمد بن حسين، از حميد بن والق، از محمد بن يحيى ما زنى، از كلبى، از امام صادق، از پدرش (عليهم السلام) دعا را ذكر مى كند، و از آن در بحار 24: 274 نقل شده است.
49 - اين دعا را فرات در تفسيرش: 171، از سليمان بن محمد با سندش از ابن عباس از حضرت على، از پيامبر (عليهما السلام) نقل، و در بحار 8: 172 (طبع سنگى) و 43: 225 آن را آورده است.
50 - اين دعا را فرات در تفسيرش: 260، با سندش از محمد بن زكريا دهقان، از عبد الرحمان بن سراج، از ابى جعفر، از ابى حمزه ثمالى، از امام سجاد (عليه السلام) آورده، و از آن در بحار 43: 222 نقل شده است.
51 - اين دعا را صدوق در امالي: 25 با سندش از طالقاني، از محمد بن جرير طبري، از حسن بن عبد الواحد، از اسماعيل بن على اسدي، از منيع بن حجاج، از عيسى بن موسى، از جعفر احمر، از امام باقر (عليه السلام) نقل كرده است.
مجلسي در بحار 43: 219، وبحراني در غاية المرام: 594 حديث 45 آن را از كتاب امالي آورده اند.
همچنين ابن شهر آشوب در مناقبش 3: 327، وطبرى در بشارة المصطفى، حديث شماره 32، وفتال در روضة الواعظين: 179، وابن شاذان در فضائل: 11 آن را آورده اند.
52 - اين دعا را قندوزى در ينابيع المودة: 260 از امام على (عليه السلام) آورده است.
همچنين در مودة القربى: 104، و از آن در آل محمد (عليهم السلام): 26 حديث 165، و در احقاق الحق 10: 142 آمده است.
53 - اين دعا را مفيد در امالي خود: 84 با سندش از صدوق، از پدرش، از على بن ابراهيم از پدرش، از ابن ابى عمير، از ابان بن عثمان، از امام صادق (عليه السلام) آورده، و از آن در بحار 43: 224 آمده است.
54 - اين دعا را صدوق در عيون اخبا رالرضا (عليه السلام) 2: 8 و 25، با سندش از احمد بن ابى جعفر بيهقى، از احمد بن على جرجاني، از اسماعيل بن ابى عبد الله قطان، از احمد بن عبد الله بن عامر طائى، از ابى احمد بن سليمان طائى، از امام رضا، از پدرانش (عليهم السلام)، از پيامبر (صلى الله عليه وآله) آورده، و از آن در بحار 3:
22 نقل شده است.
همچنين خوارزمى در مقتل الحسين (عليه السلام): 52، وابن مغازلي د ر مناقبش: 64، وقندوزى در ينابيع المودة: 260 دعا را آورده اند.
55 - اين دعا را فرات بن ابراهيم در تفسيرش: 113، با سندش از سهل بن احمد دنيورى، از امام صادق، (عليه السلام)، از جابر، از امام باقر (عليه السلام) نقل مى كند، از آن در بحار 8: 51 و 14: 64 آورده است.
56 - اين دعا در كتاب الجنة العاصمة: 179، از كتاب عوالم ومعراج النبوة آمده است.
57 - اين دعا در تأويل الايات 2: 485، بحار 27: 139، تفسير برهان 3:
365 آمده است.
58 - اين دعا را علامه مجلسي در بحار 43: 73، از يكى از كتب مناقب قديم با سندش، از ابى الفرج محمد بن احمد مكى، از مظفر بن احمد بن عبد الواحد، از محمد بن على حلوانى، از كريمه دختر احمد بن محمد مروزى ، و نيز با سندش از محمد بن حسين بغدادى، از حسين بن محمد بن على زينبى، از كريمه دختر احمد بن محمد بن مروزى، از زاهر بن احمد، از معاذ بن يوسف، از احمد بن محمد بن غالب، از عثمان بن ابى شيبه، از نمير، از مجاهد، از ابن عباس نقل كرده است.
همچنين محدث نوري در مستدرك 6: 310، وابو الفتوح رازى در تفسيرش 1: 463، و فرات بن ابراهيم در تفسيرش: 199، عياشي در تفسيرش 1: 171 نقل كرده اند، و در ثاقب المناقب: 121، احقاق الحق 10: 322، بحار 35: 251 آمده است.
شيخ عبد الرحمان صفورى در كتاب نزهة المجالس ومنتخب النفائس 1: 224 از عايشه دعا را ذكر كرده، واز آن در احقاق الحق: 10: 318 آورده است.
ونيز خوارزمى در مقتل الحسين (عليه السلام): 71 با سندش از محمد بن احمد مكى، از مظفر بن احمد بن عبد الواحد، از محمد بن على حلوانى، از كريمه دختر احمد بن محمد مروزى دعا را با اختلافى ذكر كرده است.
59 - اين دعا را اربلى در كشف الغمة 1: 473 آورده است، از آن در بحار الانوار 43: 142 آمده است.
60 - اين دعا را خزاز در كفاية الاثر: 200، با سندش از على بن حسين، از محمد بن حسين كوفى، از محمد بن على بن زكريا، از عبد الله بن ضحاك از هشام بن محمد، از عبد الرحمان، از عاصم بن عمر، از محمود بن لبيد نقل مى كند.
همچنين در بحار الانوار 36: 352، غاية المرام: 96 حديث 39، اثبات الهداة 2: 553 اين دعا آمده است.
61 - اين دعا را سيد در جمال الاسبوع: 70 مرسلا آورده، از آن در بحار الانوار 88: 171 آورده است.
62 - اين دعا را مجلسي در بحار 43: 217 و 81: 233، ومحدث نوري در مستدرك الوسائل 2: 134، از مصباح الانوار: 216 ذكر كرده اند.
63 - اين دعا را طبري در دلائل الامامة: 43، با سندش از احمد بن محمد خشاب، از زكريا بن يحيى، از ابن ابى زائدة، از پدرش، از محمد بن حسن، از ابى بصير، از امام صادق (عليه السلام) نقل كرده است.
همچنين اين دعا در بحار الانوار 43: 209، عوالم العلوم 11: 496 آمده است.
64 - اين دعا در كتاب كوكب الدرى 1: 254 به نقل از اسماء بنت عميس آمده است.
65 - اين دعا را صدوق در امالي: 99، با سندش از دقاق، از اسدي، از نوفلي، از ابن البطائني، از پدرش، از ابن جبير، از ابن عباس نقل مى كند.
همچنين اين دعا در بحار الانوار 43: 173، غاية المرام: 48 حديث 10، ارشاد القلوب: 295، محتضر: 109، فرائد السمطين 2: 34 حديث 371، عوالم العلوم 11: 392 آمده است.
66 - اين دعا را مجلسي در بحار الانوار 43: 177 از يكى از كتب با سندش از ورقة بن عبد الله ازدى نقل مى كند.
67 - اين دعا را بلادي بحراني در كتاب وفات فاطمه (عليها السلام): 78 از اسماء بنت عميس نقل كرده، و از آن در كتاب عوالم العلوم 11: 610 آمده است.
68 - اين دعا را مجلسي در بحار 43: 200 از كتاب مصباح الانوار: 259 آورده است.
* (فهرست منابع خطبه ها) * 2 - فهرست منابع خطبه ها 1 - اين خطبه را شيخ طبرسي در احتجاج: 98 - 108 از عبد الله بن حسن پسر امام حسن مجتبى (عليه السلام)، و ايشان از پدرانش نقل مى كند، از آن در بحار الانوار 8: 109 (طبع سنگى) آورده است.
سيد مرتضى در الشافي: 231 به سندش از عروه، از عايشه اين خطبه را ذكر مى كند.
محمد بن جرير طبري در دلائل الامامة: 31 - 39 اين خطبه را از عباس بن به كار، از حرب بن ميمون، از زيد بن على، از پدرانش (عليهم السلام)، و نيز با چند سند ديگر آورده است.
شيخ صدوق در علل الشرايع 1: 248 قسمتي از اين خطبه را با سه سند از زينب دختر على (عليه السلام) نقل كرده است.
ابن ابى الحديد در شرح نهج البلاغه 16: 211 و 249 اين خطبه را از كتاب سقيفه تأليف احمد بن عبد العزيز جوهرى: 98، با سندش از زينب دختر على (عليه السلام) و امام باقر (عليه السلام)، وعبد الله بن حسن و عايشه روايت نموده است.
على بن عيسى اربلى در كشف الغمة 1: 479 - 492، اين خطبه را از كتاب سقيفه احمد بن عبد العزيز جوهرى با سندش از عمر بن شبه نقل كرده است.
سيد بن طاووس در طرائف: 263، اين خطبه را از كتاب الفائق عن الاربعين تأليف شيخ اسعد بن شفروه با سندش از عايشه نقل نموده است.
ابن طيفور در بلاغات النساء: 12 آن را با سندش از امام صادق از پدرش (عليهما السلام)، از موسى بن عيسى، از عبد الله بن يونس، از جعفر احمر، از زيد بن على آورده، و نيز با سند ديگرى از عبد الله بن حسن، از پدرش (عليه السلام) آن را ذكر مى كند.
احمد بن ابى طاهر بغدادى در بلاغات النساء: 14 با سندش از جعفر بن محمد مصرى، از پدرش، از موسى بن عيسى، از عبد الله بن يونس، از جعفر احمر، از زيد بن على، از عمه اش زينب دختر امام حسين (عليه السلام) آن را ذكر مى كند، و در: 12، با سندش از ابى مفضل، از زيد بن على آن را آورده، و در احقاق الحق: 10: 296 - 298 از آن دو نقل مى كنند.
عمر رضا كحاله در اعلام النساء 4: 116 اين خطبه را آورده است.
سبط ابن جوزي در تذكرة الخواص: 317 اين خطبه را از شعبى نقل نموده است، و در سيره حلبى 3: 391 آن ذكر شده است.
توفيق أبو علم در كتاب اهل البيت: 158 اين خطبه را آورده، و در احقاق الحق 19: 164 از آن نقل مى كند.
همچنين در كتاب تظلم الزهراء (عليها السلام): 38 از كتاب سقيفه نقل مى كند، و در احقاق الحق 10: 305 از آن نام مى برد.
در كتاب مناقب آل ابى طالب 2: 50 اين خطبه آمده، و از آن در بحار 43: 148 نقل شده است.
قطعه اى از خطبه در كتاب مصباح الانوار: 247 با سندش از زيد بن على، از پدرش، از عمه اش زينب نقل شده است.
همچنين بخارى در صحيح خود 5: 177، و مسلم در صحيحش 3:. 138، و سمهودى در وفاء الوفاء 2: 161، و شبلنجى در الصواعق المحرقة:
22، وعلامه حلى در نهج الحق: 267، وعلامه امينى در الغدير 7: 191، شيخ شرف الدين: 106، المراجعات: 103 به اين خطبه اشاره كرده اند.
و نيز در كتب ذيل به اين خطبه اشاره شده يا ذكر گرديده است:
امالي شيخ صدوق: 87، امالي شيخ مفيد: 25، مروج الذهب 2: 311، احقاق الحق 10: 296 و 304، لسان العرب 3: 397 ونهايه ابن اثير 4: 273 در مادة " لم "، تذكرة الخواص: 179.
2 - اين خطبه را طبرسي در احتجاج: 108 از سويد بن غفله نقل مى كند، و محمد بن جرير طبري در كتاب دلائل الامامة: 39 با سندش از امام سجاد (عليه السلام) آن را ذكر كرده است.
شيخ صدوق در معاني الاخبار: 356 با سندش از احمد بن حسن قطان، از عبد الرحمان بن محمد حسيني، از أبو طيب محمد بن حسين بن حميد لخمى، از ابو عبد الله محمد بن زكريا، از محمد بن عبد الرحمان مهلبى، از عبد الله بن محمد بن سليمان، از پدرش، از عبد الله بن حسن، از مادرش فاطمه دختر امام حسين (عليه السلام) نقل كرده است.
علامه مجلسي در بحار الانوار 43: 158 - 161 اين خطبه را به دو صورت ذكر كرده است.
همچنين شيخ طوسى در امالي 1: 384 باسندش از حفار، از اسماعيل
بن على دعبلى، از احمد بن على خزاز، از ابى سهل دقاق، از عبد الله بن عبد الرزاق، از معمر، از زهرى، از عبيدالله بن عبد الله بن عتبة بن مسعود، از ابن عباس آن را آورده است.
و نيز در كتاب سقيفه وفدك: 117 با سندش از فاطمه دختر امام حسين (عليه السلام) آمده، و از آن در كتاب كشف الغمه 1: 492 نقل مى كند.
عمر رضا كحاله اين خطبه را در اعلام النساء 3: 1219 آورده است، و از آن در احقاق الحق 10: 306 نقل مى نمايد.
احمد بن ابى طاهر بغدادي در بلاغات النساء: 19 با سندش از هارون بن مسلم بن سعدان، از حسن بن علوان از عوفي اين خطبه را آورده است.
محقق كركي در نفحات اللاهوت: 124 قسمتي از خطبه را از كتاب سقيفه نقل كرده است.
و نيز در كتب ذيل به اين خطبه اشاره شده يا ذكر گرديده است:
كشف الغمه 2: 147، شرح نهج البلاغه ابن ابى الحديد 16: 233، عوالم العلوم 11: 445، احقاق الحق 10: 306.
3 - اين خطبه را شيخ مفيد در امالي: 50، با سندش از محمد بن عمر جعابى، از عباس بن مغيره، از احمد بن منصور رمادي، از سعيد بن عفير، از ابن لهيعة، از خالد بن يزيد، از ابن ابى هلال، از مروان بن عثمان نقل مى كند.
شيخ طبرسي در احتجاج: 51 آنرا آورده، واز آن در بحار 28: 205، عوالم العلوم 11: 595 آمده است.
همچنين در الامامة والسياسة 1: 12، اعيان الشيعة 2: 463، اعلام النساء 4: 114، كوكب الدرى 1: 192 ذكر شده است.
* (فهرست منابع احاديث) * 3 - فهرست منابع احاديث 1 - احتجاج طبرسي 1: 98، دلائل الامامة طبري: 30، الشافي سيد مرتضى: 21، شرح نهج البلاغه ابن ابى الحديد 16: 10. 2 2 - احتجاج 1: 98، دلائل الامامة: 30، الشافي 21، شرح نهج البلاغه 16: 210، بلاغات النساء: 13.
3 - احتجاج 1: 99، دلائل الامامة: 31، الشافي 22، شرح نهج البلاغه 16: 211، بلاغات النساء: 14.
4 - احتجاج 1: 99، دلائل الامامة: 31، الشافي 22، شرح نهج البلاغه 16: 211، بلاغات النساء: 14.
5 - احتجاج 1: 100، دلائل الامامة: 32، الشافي 23، شرح نهج البلاغه 16: 211، بلاغات النساء: 14.
6 - احتجاج 1: 100، دلائل الامامة: 32، الشافي 23، شرح نهج البلاغه 16: 211، بلاغات النساء: 14.
7 - تفسير منسوب به امام عسكري (عليه السلام): 330، بحار الانوار 23: 295 و 36: 9، تفسير برهان 3: 245.
8 - تفسير منسوب به امام عسكري (عليه السلام): 334، بحار الانوار 23: 261.
9 - ينابيع المودة: 213، مناقب خوارزمى: 47، ذخائر العقبى: 92، رياض النضرة 2: 214، اسنى المطالب: 66، بشارة المصطفى: 180.
10 - بحار الانوار 43: 8، عوالم العلوم 11: 13، عيون المعجزات: 54.
11 - شرح نهج البلاغه ابن ابى الحديد 16: 211.
12 - تفسير منسوب به امام عسكري (عليه السلام): 308، بحار الانوار 68: 154، تفسير برهان 4: 21 13 - تفسير منسوب به امام عسكري (عليه السلام): 308، بحار الانوار 68: 154، تفسير برهان 4: 21.
14 - مسند فاطمه (عليها السلام): 340 حديث 216، منية المريد: 32، بحار الانوار 2: 3 و 7: 224، محجة البيضاء 1: 30، عوالم العلوم 11: 622 15 - اخبار الدول وآثار الاول دمشقي: 88، تجهيز الجيش دهلوى: 102، احقاق الحق 10: 369 و 19: 129، وسيلة النجاة: 217.
16 - غاية المرام: 142، از حموينى، مدينة المعاجز 2: 262 17 - مدينة المعاجز 2: 259 18 - مناقب آل ابى طالب 3: 365، مزار شيخ مفيد: 154، تهذيب الاحكام 6: 9، بحار الانوار 100: 194 و 43: 185، مناقب ابن مغازلي: 363، وسائل الشيعه 10: 287.
19 - وقائع الايام خيابانى، كتاب صيام: 295، نهج الحياة: 271.
20 - فردوس الديلمى 3: 267 ح 4656، مسند فاطمه (عليها السلام): 2 حديث 2، الدر المنثور 6: 140، عوالم العلوم 11: 626.
21 - نفائس اللباب 3: 124 (مخطوط)، عوالم العلوم 11: 629 22 - الدروع الواقية:، بحار الانوار 43: 87 23 - كافى 3: 218، خصال: 61، حديث 10 24 - بحار الانوار 82: 27.
25 - بحار الانوار 97: 10.
26 - امالي الطوسى 1: 188، بحار الانوار 41: 34، وسائل الشيعة 6: 323، البرهان 4: 317، تأويل الآيات 2: 678، شواهد التنزيل 2: 246 حديث 970، احقاق الحق 14: 542، تفسير برهان 4: 317.
27 - علل الشرايع 1: 182، بحار الانوار 43: 82 و 89: 313 و 93: 388، دلائل الامامة: 56، مصباح الانوار: 226 (مخطوط)، مستدرك الوسائل 5: 244، روضة الواعظين: 386، لئالي الاخبار 4: 107.
28 - مسند فاطمه (عليها السلام): 116، حديث 271، كنز العمال 16: 426، حديث 45443، عوالم العلوم 11: 622.
29 - قرب الاسناد: 52، بحار الانوار 43: 81، وسائل الشيعه 14:
123، تفسير برهان 1: 282، مستدرك الوسائل 13: 48، لئالي الاخبار 1: 83.
30 - دلائل الامامة: 7 حديث 10، اهل البيت: 131، عوالم العلوم 11: 621.
31 - عدد القوية: 225، بحار الانوار 43: 54، حلية الاولياء 2: 40، مقتل الحسين (عليه السلام) خوارزمى: 63، المختار في مناقب الاخيار جزرى: 56، مجمع الزوائد هيتمى 4: 255 و 9: 202، ارجح المطالب امرتسرى: 244، اسعاف الراغبين: 191 (هامش نور الابصار)، احقاق الحق 10: 257 و 233 - 226.
32 - مناقب آل ابى طالب 3: 119، بحار الانوار 43: 48، عوالم العلوم 11: 223، الكبائر ذهني: 171، احقاق الحق 10: 258.
33 - عدد القوية: 224، بحار الانوار 43: 91 و 101: 38، مناقب ابن مغازلي: 38، مستدرك الوسائل 14: 289، احقاق الحق 10: 258، جعفريات: 95، نوادر راوندى: 14.
34 - بحار الانوار 43: 92، عدد القوية: 224، نوادر راوندى: 14، عوالم العلوم 11: 223، مناقب ابن مغازلي: 381، حلية الاولياء 2: 40، مجمع الزوائد 9: 202 و 4: 255.
35 - دلائل الامامة: 4، معاني الاخبار: 113، وسائل الشيعة 5: 29، لئالي الاخبار 3: 44، كنز العمال 7: 766، مجمع الزوائد 2: 66.
36 - تفسير منسوب به امام عسكري (عليه السلام): 327، بحار الانوار 70: 249، 71: 184، عدة الداعي: 218، تنبيه الخواطر 2: 108، عوالم العلوم 11: 623.
37 - تفسير منسوب به امام عسكري (عليه السلام): 347، بحار الانوار 8: 180 و 2: 8، احتجاج 1: 11، عوالم العلوم 11: 627.
38 - تفسير منسوب به امام عسكري (عليه السلام): 354، بحار الانوار 75: 401، مستدرك الوسائل 2: 375، عوالم العلوم 11: 628.
39 - بحار الانوار 43: 8، عوالم العلوم 11: 13، عيون المعجزات: 54.
40 - دعائم الاسلام 1: 274، مستدرك الوسائل 1: 565، بحار الانوار 96: 295، عوالم العلوم 11: 0625
4 - فهرست منابع استغاثه ها 1 - اين استغاثه را طبرسي در مكارم الاخلاق 2: 119، رقم: 2324 با اسناد به امام صادق (عليه السلام) آورده است، از آن در كتاب بحار 91: 357، عوالم العلوم 11: 567 آمده است.
2 - اين استغاثه در كتاب بحار الانوار 102: 254 با اسناد از مفضل بن عمر از امام صادق (عليه السلام) به نقل از كتاب قبس المصباح ذكر شده است، از آن در كتاب عوالم العلوم 11: 566 آمده است.
همچنين كفعمي در كتاب بلد الامين: 159 مرسلا اين استغاثة را نقل كرده است.
3 - اين استغاثه را طبرسي در مكارم الاخلاق 2: 118، آورده است، از آن در بحار الانوار 91: 356، عوالم العلوم 11: 567 آمده است.
4 - اين استغاثه را شيخ احمد رحماني همداني در فاطمة الزهراء بهجة قلب المصطفى (صلى الله عليه وآله): 252 به نقل از ملا على معصومى آورده است.
5 - اين استغاثة را شيخ احمد رحماني همداني در فاطمة الزهراء بهجة قلب المصطفى (صلى الله عليه وآله): 252 به نقل از ملا على معصومى آورده است.
