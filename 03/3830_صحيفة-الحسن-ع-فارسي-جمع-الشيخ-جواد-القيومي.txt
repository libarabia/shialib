صحيفه الحسن (ع) ترجمه و تنظيم: جواد قيومى اصفهاني موضوع: دعا و كلمات امام حسن (ع) ناشر: دفتر انتشارات اسلامي نوبت چاب: اول
تاريخ: زمستان 1375 دفتر انتشارات اسلامي وابسته به جامعهء مدرسين حوزهء علميهء قم
بسم الله الرحمن الرحيم بى شك، كمال مطلق (الله) است و انسان براى رسيدن به سوى كمال مطلق راهى پر فراز و نشيب و طولانى را بايد بپيمايد.
پر واضح است كه پيمودن چنين راهى، بدون رهبرى پيشواى معصوم، امكان پذير نيست. گر چه خداوند حكيم بشر را به نيروى (عقل) مجهز ساخته و كتابهاى آسمانى براى أو فرستاده، اما با اين وصف باز هم ممكن است در مسير خود، دچار لغزش گردد، مسلما وجود پيشواى معصوم، خطر گمراهى را كاهش داده و از اصالت مكتب دفاع مى كند، از تفسيرهاى نادرست، از كج انديشيها و تحريف حقايق دين، جلوگيرى به عمل مى آورد.
اينجاست كه فلسفهء وجود حجت الهى در زمان - ظاهر باشد يا پنهان - آشكار مىگردد. و چه زيباست اين تشبيه كه (پيامبر و امام، (قلب) عالم هستى اند)، قلب تپنده اى كه واسطهء فيض الهى در كالبد جهان انسانيت است و اگر لحظه اى از تبش باز ايستد، زمين، اهلش را فرو خواهد برد.
از اين رو، خداوند براى هدايت بشر، پيامبران را برانگيخت و آنان با استمداد از وحى الهى، رسالت تبشير وانذار را به عهده گرفتند. سلسلهء عظيم پيامبران با نبوت پيامبر اسلام (حضرت محمد بن عبد الله صلى الله عليه واله) پايان پذيرفت و عصر امامت آغاز گرديد، امامان معصوم عليهم السلام را با نام و نشان به وسيلهء پيامبر صلى الله عليه واله براى جانشين وى معين كرد. بى ترديد راه صلاح و تكامل به پيروى از محروم كنند جز سقوط و هلاكت، نصيبى نخواهد داشت.
ما خرسنديم كه پيرو آنان بوده و راه و رسم ايشان را الگوى خود ساخته ايم و سند جاويد ما اين كلمات درربار امام خمينى رحمه الله است كه فرمود:
ما مفتخريم كه ائمهء معصومين از على بن ابى طالب گرفته تا منجى بشر حضرت مهدى صاحب الزمان - عليهم الاف التحيات والسلام - كه به قدرت خداوند قادر، زنده و ناظر امور است، ائمهء ما هستند. (1) ما مفتخريم كه ادعيهء حياتبخشى كه أو را قرآن صاعد مى خوانند از ائمهء معصومين ماست. ما به مناجات شعبانيه امامان و دعاى عرفات حسين بن على عليهما السلام و صحيفه سجاديه، اين زبور آل محمد و صحيفهء فاطميه كه كتاب الهام شده از جانب خداوند تعالى به زهراى مرضيه است، از ما است). (2)
كتاب حاضر، مجموعه اى است از دعاها، خطبه ها، كلمات قصار دومين پيشواى معصوم امام مجتبى عليه السلام كه از منابع مختلف گرد آورى شده و تحت عنوان: (صحيفه الامام الحسن عليه السلام) با ترجمهء فارسي به علاقه مندان عرضه مى شود.
اين دفتر، پس از بررسى، ويرايش و اصلاحاتى چند، آن را به زيور طبع آراسته و در اختيار دوستداران اهل البيت عليهم السلام قرار مى دهد، اميد كه آن را چراغى فراروى زندگى خود قرار دهند و مورد پذيرش حق تعالى قرار گيرد.
دفتر انتشارات اسلامي وابسته به جامعهء مدرسين حوزهء علميهء قم
از پيامبر اكرم صلى الله عليه واله روايت شده و اما حسن، أو پسر و فرزندم و پاره تنم و نور چشمم و روشنائى قلبم و ميوه دلم است، و او سرور جوانان اهل بهشت و حجت خداوند بر مردم مى باشد، فرمان أو فرمان من و سخنش سخن من است، هر كه از أو پيروى كند از من پيروى كرده، و هر كه نافرمانى أو را نمايد مرا نافرمانى كرده است.
و هر كه بر أو بگريد در روزى كه چشمها كور مى گردند ديدگانش كور نمى گردد.
و هر كه بر أو محزون شود در روزى كه قلبها در حزن واندوه قرار دارد قلبش محزون نمى باشد.
و هر كه أو را در بقيع زيارت كند گامهايش بر روى صراط ثابت بماند، در روزى كه گامها بر روى آن مىلغزد.
ادوار زندگى آن حضرت پيشواى دوم و معصوم چهارم امام حسن مجتبى عليه السلام در نيمهء رمضان سال سوم هجرى در شهر مدينه ديده به جهان گشود.
هفت سال بيشتر نداشت كه جد بزرگوارش پيامبر گرامى اسلام صلى الله عليه واله بدرود حيات گفت، پس از رحلت پيامبر تقريبا سى سال در كنار پدر بزرگوارش قرار داشت.
در سال چهلم هجرى و پس از شهادت پدرش به امامت رسيد، و به مدت ده سال امامت امت جدش را به عهده داشت.
در سال پنجاهم هجرى با توطئه معاويه و بدست همسرش (جعده) بر اثر مسموميت در سن 48 سالگى به درجه شهادت رسيد، و در قبرستان بقيع در مدينه مدفون گشت.
امام بعد از شهادت مادر حضرت زهرا عليها السلام روزگار غم بار خود را پس از مرگ پدر همچنان مىگذرانيد واندوه سراپاى وجودش را فرا گرفته بود، و دردها پيكرش را درهم مى شكست و كج روى مردم و حق ناشناسى آنان و سلب حق اهل بيت جانش را مىگداخت.
امام حسن عليه السلام در چنين حالت دردناكى با خاطرى شكسته و جسمي ناتوان در حالى كه شادابى و نشاط كودكى را از دست داده بود، به همراه مادرش به بيت الاحزان مى رفت و روزها را به ماتم واندوه سپرى مى ساخت، تا شايد از اندوه مادر بكاهد و ناله اش را جان سوزتر و مؤثرتر به گوش مردمان بى خبر برساند، و چون شب فرا مى رسيد به همراه پدر و مادرش به خانه بر مى گشت، خانه اى كه خيمه وحشت و سراسيمگى بر آن سايه افكنده بود، و فقدان پيامبر آن را غمكده اى اندوهبار به نظر مى آورد.
فاطمه عليها السلام فرا رسيدن مرگ را احساس كرد، براى آنكه پيكرش پوشيده بماند از اسماء بنت عميس خواست تابوتى براى أو بسازد، و او نيز بنابر آنچه در حبشه ديده بود تابوتى را ساخت و حضور ايشان آورد، در اين هنگام براى اولين بار پس از مرگ پدر لبخندى بر لبان بى رنگ آن محبوبهء خدا نقش بست.
در آخرين روز حيات حضرت زهرا عليها السلام حسنين در كنار قبر پيامبر قرار داشتند، آنگاه كه به خانه باز گشتند أو را در بستر ديدند، از اسماء علت را جويا شدند، و او خبر وفات مادرشان را به آنان داد، اين دو كودك دردمند در موجى از رنج فرو رفته و فرياد كنان به مسجد دويدند و خبر جدائى مادرشان را به پدر مظلوم خود دادند.
آن حضرت در زمان شيخين پس از مرگ فاطمه عليها السلام على عليه السلام تنها ماند و يگانه ياور صريح
و راستين خويش را از دست داد، و مردم دنيا پرست و زبون و گستاخ امام را تنها گذاردند، و حق و قدر و پايگاه بلند و آسمانيش ا نشناختند و امام هم براى پرهيز از هرگونه تفرقه كه وحدت مسلمانان را تهديد مى كرد بناچار به قبول چنان حكومتي تن در داد، ولى اين تحمل دردناك هم چنان كه خود در خطبهء شقشقيه اش فرمود، چنان دردناك بود كه گوئى خارى در چشم و استخوانى در گلو دارد.
امام حسن عليه السلام هم با فراست خدادادى اش مرارت اين حق كشى را درك مى كرد، و اين زشتكارى همواره در برابرش چهره مى نمود، و آن كس را كه در جايگاه پدرش نشسته بود را دشمن مى داشت و از كردار أو انتقاد مى كرد.
چنان كه روزى ابوبكر بر منبر سخن مى گفت و امام كه در آن وقت كودكى هشت ساله بود به مسجد آمد و بر أو بانگ زد و گفت: اى ابوبكر از منبر پدرم پائين بيا و از منبر پدر خودت بالا برو (1).
همچنين اگر مشكلى براى حكومت پيش مى آمد و از گشايش آن ناتوان بودند به امام على عليه السلام پناه مى جستند و از أو يارى مى خواستند و امام گاهى خود به آنان پاسخ مى داد و زمانى آن را به فرزندش حسن عليه السلام وا مى گذاشت.
از جمله گويند عربى نزد ابوبكر آمد و گفت: در حال احرام حج چند
تخم مرغ را شكسته و خورده ام تكليفم چيست؟ ابوبكر در پاسخ ماند و به عمر مراجعه كرد، أو نيز همانند دوستش از پاسخ فرو ماند، و مسأله را به عبد الرحمان بن عوف ارجاع دادند از أو نيز پاسخى شنيده نشد، ناچار اعرابي را به خانه عالم غير معلم امير مؤمنان عليه السلام هدايت كردند، آن حضرت اشاره به حسنين عليهما السلام كرد و فرمود: از اين دو پسر از هر كدام كه مى خواهى سؤال كن.
مرد عرب از امام حسن عليه السلام خواستار جواب شد، امام پرسيد: آيا شتر دارى؟ گفت: دارم، فرمود: به تعداد تخم هائى كه از شتر مرغ خورده اى، مادة شترانى را با شتران نر در آميز و بچه هاي آنها را به خانه خدا هديه كن، امام على عليه السلام فرمود: ممكن است بعضى از شتران مادة بچه نياورند، امام حسن عليه السلام پاسخ داد: ممكن است بعضى از تخمهاى شتر مرغ هم فاسد باشند، امام فرزندش را تحسين كرد و به حاضرين توجه فرمود و از مواهب علمى و آگاهى فرزندش سخنها گفت و اضافه كرد: آن كس كه به حسن عليه السلام علم آموخت همان خدائى است كه به سليمان بن داود حكمت آموخت.
امام در زمان عمر دوران كودكى را پشت سر گذارده و به دوران تازهء جوانى رسيد وسياست عمر اقتضا مى كرد كه مقام امام را بزرگ داند، و بزرگداشت پايگاه حسنين عليهما السلام را واجب شمارد و براى آنان از غنائمى كه به مسلمين مى رسد، بهره اى قرار دهد، چنان كه گويند حله هائى از يمن به أو رسيد وعمر دو حله براى حسنين عليهما السلام فرستاد و نصيب آنان را از غنائم به ميزان پدرشان على عليه السلام قرار داد و آنان را شمار اهل بدر در
بهره هاي بيت المال به حساب مى آورد كه ميزان آن پنج هزار درهم بود.
هنگامى كه عمر بر اثر ضربت ابولؤلؤ از پاى در آمد و خطر مرگ حتمى به أو نزديك شد براى آنكه خلافت را از امام على عليه السلام باز داشته و به امويان واگذارد، زيركانه شورائى مجعول تشكيل داد و ترتيبي اتخاذ كرد كه عثمان بزرگ خاندان بنى اميه به خلافت برسد، امام حسن عليه السلام در جلسات اين شوراى انتخابى شركت داشت و حق كشىهاى ناجوانمردانه و خود پرستانه آنان را مشاهده مى كرد، اندوه و خشمى شديد در ژرفاى ضميرش جاى مى گرفت و به درستى مى ديد كه منتخبين خليفهء مقتول چگونه دين را بازيچه مطامع خويش ساخته اند، و اسلام فقط لفظى بر زبان آنهاست و بر گرد هر محورى كه نگهبان منافع آنهاست مىچرخند.
امام در روزگار پدر عليه السلام در جنگ جمل: روزگار خلافت على عليه السلام عهدي درخشان بود كه پرچمهاى حق و عدالت به جنبش درآمد و حكومت عدل و برابرى بر جهان انسانيت سايه افكند، روزگارى كه چون عهد پيامبر بود و معارف و تعاليم و هدفهاى بزرگش به منصه ظهور پيوست.
حكومت عثمان حكومتي بود كه رهبرش مصالح مسلمين و ثروت بيت المال آن را فداى خواسته ها و منافع نامشروع ايشان مى ساخت، حكومتي كه رانده شده هاي پيامبر را عزيز و گرامى داشت و ملعونين بر زبان پيامبر را به خود نزديك مى ساخت، و شخصيتهاى بزرگ و با ايمان از اصحاب پيامبر را تبعيد و تهديد مى نمود، از اينرو مخالفان عثمان با تمام
نيروى خويش بر چند خلافت أو قيام كردند و بالاخرة أو را بقتل رساندند، پس از قتل عثمان مردم نزد على عليه السلام آمده و گفتند: ما كسى را از تو سزاوارتر به خلافت و سابقه دارتر در ايمان و نزديك تر به پيامبر نمىشناسيم.
امام در عدم پذيرش خلافت اصرار داشت و مردم نيز چون فرد ديگرى را صالح براى زمامدارى تشخيص نمى دادند به پافشارى خود ادامه مى دادند.
امام با اصرار هاي مردم و بر اساس آنكه بتواند حكومت اسلامي را در راه واقعى خود قرار دهد خلافت را پذيرفت، اما پس از چندى افرادى كه به طمع مال دنيا و رسيدن به مقامات آن به ايشان گرويده بودند سر به مخالفت برداشتند، طلحه و زبير كه از اصحاب پيامبر بودند و رفتار پيامبر و كلمات ايشان را در حق امام شنيده و ديده بودند دست به نبرد با ايشان زدند و جنگ جمل را به رهبرى عايشه همسر پيامبر شعله ور ساختند، امام براى جنگ با آنان مهيا مى شد و از اطراف كشور درخواست نيرو نمود، أبو موسى كه رهبرى كوفه را به عهده داشت از فرستادن نيرو براى امام امتناع ورزيد، امام فرزندش امام حسن عليه السلام و عمار ياسر را همراه با نامه اش در خصوص خلع أبو موسى به كوفه فرستاد، أو باز امتناع كرد امام حسن عليه السلام در خطبه هايى كه در كوفه خواند مردم را به يارى پدرش فرا خواند، و بالاخرة مردم به به رهبرى مالك اشتر به قصر أبو موسى ريخته و أو را از قصر بيرون راندند.
آنگاه كه دو لشكر در مقابل هم قرار گرفتند، امام نهايت كوشش خود
را در حفظ صلح به كار مى برد ولى شورشيان تصميم به جنگ داشتند و سخنرانانشان مردم را به جنگ با امام تحريض مى كردند، پس از آنكه عبد الله بن زبير سخن گفت امام به فرزندش فرمود: پسرم برخيز و با اين مردم سخن بگوى، امام حسن عليه السلام برخاست و در سخنانش فرمود:
(اينكه پسر زبير گفت: على عليه السلام كار مردم را به پراكندگى كشانيد، پدر خودش زبير بيش از هر كس مسئول اين حادثه است، أو با دستش بيعت كرد نه با دلش، أو به ظاهر اقرار به بيعت كرد ولى اطرافيانش را براى جنگ فراهم آورد).
در اين جنگ امام حسن عليه السلام فرماندهى طرف راست لشكر را به عهده داشت هم چنان كه فرماندهى طرف چپ بدست برادرش امام حسين عليه السلام بود، با رشادت ياران امام لشكرى كه به رهبرى عايشه و طلحه و زبير تشكيل شده بود شكست خورد، اما با اين اقدام عايشه در مورد جنگ با حضرت، درهاى انقلاب از طرف مخالفين بر امام باز شد و مسلمانان يكپارچگى خود را از دست دادند.
در جنگ صفين: از جمله حوادث مهمى كه در تاريخ اسلام روى داد حادثهء صفين است، حادثه اى دردناك كه مبارزهء بين حق و باطل را به روشنى مجسم مى سازد، مبارزه اى بين خلافت اصيل اسلامي به رهبرى امير حق و پيشواى عدالت حضرت على عليه السلام، و بين حكومتي دنيايى كه چيزى كه مورد توجه أو نبود حق و عدالت بود و رهبرى اش را معاويه به عهده داشت، حادثهء صفين رويداد تلخى است كه موجب شكست حكومت امام گرديد و چنان ايشان را به اندوه كشانيد كه آرزوى مرگ كرد،
و نيز آثار زشت اين واقعه پر نيرنگ بود كه امام حسن عليه السلام را وادار به قبول صلح نمود.
معاويه براى آنكه به آرزوهاى طلائى خود برسد خون خواهى عثمان را دستاويز خود قرار داد، امام أو را به پذيرش فرمانش دعوت كرد اما أو استنكاف ورزيد، و براى آنكه به هدفش نائل گردد از عمرو بن عاص كه به شهادت تاريخ مردى حيله گر و دغلكار بود و خودش مى گفت من به هر جراحتى كه انگشت زدم آن را خونين كردم، يارى خواست، مردم نيز به خاطر ترس يا طمع در مال دنيا به معاويه گرويده و كم كم كار أو بالا گرفت و حكومتش توان يافت، در اين لحظه معاويه آمادهء جنگ شد و به حركت درآمد و به صفين رسيد، امام هنوز در كوفه بود و فرزندش امام حسن عليه السلام با ايراد سخنرانيهاى مختلف مردم را به جنگ تحريض مى كرد، آنگاه كه دو لشكر در مقابل هم قرار گرفتند امام براى آنكه از جنگ جلوگيرى كند سعى فراوانى نمود، اما تلاش ايشان تأثيرى نبخشيد و جنگ آغاز شد.
سياست مزورانه معاويه ايجاب مى كرد كه رهبران لشكر امام را با تهديد و تطميع فريب دهد و بسوى خود جلب نمايد، از اينرو تصميم گرفت امام حسن عليه السلام را نزد خود بخواند، براى اجراى اين سياست عبيدالله بن عمر (2) را نزد امام فرستاد و او به امام گفت: با تو كارى دارم،
فرمود چه مى خواهى؟ گفت پدرت گروه قريشيان را از اول تا به آخر كشته و مردم از أو كينه ها بدل دارند، آيا حاضرى أو را از خلافت خلع كنى تا ما تو را به زمامدارى برگزينيم، امام عليه السلام كه گوئى عقرب خيانت أو را نيش زده بود فرياد زد: نه به خدا قسم چنين كارى انجام پذير نيست، امام از گمراهى و سركشى عبيدالله و انحراف أو از طريق حق به فرياد آمد مثل اينكه مرگ أو را در اين جنگ مى ديد كه به أو فرمود: مثل اينكه كشتهء تو را امروز يا فردا در ميدان جنگ مى بينم، شيطان تو را فريب داده و چنان زينت بخشيده كه خود را آراسته اى و عطر زده اى تا اينكه زنهاى شام تو را ببينند و فريفته ات شوند، ولى به زودى خداوند تو را به خاك مرگ خواهد افكند.
عبيدالله شر مسار و حيرت زده به جانب معاويه بازگشت و ما جرا را به أو گفت، معاويه با اندوه جواب داد: أو پسر همان پدر است، عبيدالله همان روز به معركهء جنگ در آمد و خيلى زود بدست يكى از مردان همدان كشته شد، امام كه در ميدان جنگ مى گذشت مردى را ديد كه كشته اى را مى كشد كه نيزه اى در چشمش فرو رفته و پاهايش همچنان بر ركاب اسب گير كرده است، به اطرافيانش گفت: ببينيد اين مرد كيست؟ گفتند: مردى از همدان است، فرمود: كشته كيست؟ گفته شد: عبيدالله بن عمر، امام شادمان شد و فرمود: خدا را از اين پيروزى شكر مى گويم.
حضرت على عليه السلام چون وضع را به اين گونه ديد يارانش را آماده نبردى عمومى كرد و معاويه نيز مهياى جنگ شد و دو گروه بهم در آويختند، امام حسن عليه السلام مردانه به سپاه دشمن حمله برد و به اقيانوس مرگ فرو رفت، چون امام على عليه السلام فرزندش را در مهلكه مرگ گرفتار ديد
مضطرب شد و با ناراحتى شديد فرياد زد: جلوى اين پسر را بگيريد كه با مرگش مرا در هم نكوبد، من هرگز نمى خواهم اين دو پسر در جنگ كشته شوند، زيرا نسل پيامبر قطع مى گردد.
امام خود را به قلب دشمن فرو برد و امام حسن عليه السلام ترسيد مبادا پدرش ناگهان بدست شاميان كشته شود و گفت: چه ضرر دارد كه براى رساندن خود به يارانت كه در برابر دشمنند تلاش نكنى، امام منظور پسرش را دانست و با آهنگى محبت آميز فرمود: پسرم براى مرگ پدرت روزى معين شده است كه از آن نمى گذرد و با كوشش نمى تواند آن را به تأخير افكند و نه مى تواند به آن شتاب ورزد، به خدا قسم پدرت باك ندارد كه مرگ بسوى أو آيد يا أو بسوى مرگ رود.
جنگ همچنان پيش مى رفت و پيروزى امام حتمى بود كه معاويه با استفاده از حيله گرى عمرو بن عاص دست به نيرنگ جديدى زد، و دستور داد قرآنها را بر سر نيزه نمودند و مردم نادان قرآن ناطق را به خيال خام تمسك به قرآن رها ساختند و پراكندگى در لشكر باعث شد كه امام بر خلاف رضايتش حكميت أبو موسى اشعرى را بپذيرد، عمرو بن عاص اين پير مرد ساده لوح را فريب داد و امام را از حكومت كنار زدند، پس از آنكه عمرو بن عاص أبو موسى را فريب داد أو فرياد زد: تو را چه مى شود خدايت لعنت كند تو مثل سگى هستى كه زبان در آورده باشى، عمرو بن عاص أو را به كنارى زد و گفت: تو مثل خرى هستى كه كتاب بارت كرده باشد.
چون خبر دردناك خلع امام بوسيله أبو موسى بين مردم عراق پخش شد آتش فتنه زبانه كشيد، امام در چنين موقعيت اسفناكى صلاح ديد كه
فردى براى هدايت مردم سخن گويد، از اينرو رو به فرزندش حسن عليه السلام كرد و گفت: پسر برخيز و در باره أبو موسى و عمرو بن عاص سخن بگو، امام حسن عليه السلام برخاست و چنين فرمود: اى مردم دربارهء اين دو مرد كه به حكميت انتخاب شدند سخن بسيار گفتند، ما آنان را انتخاب كرديم تا از قرآن بر ضد هوسها حكم دهند، ولى آنها از هوس خود عليه قرآن حكم دادند، بنابراين چنين كسانى را نبايد حكم نام نهاد، بلكه آنان محكوم عليه هستند.
در جنگ نهروان: پس از جنگ صفين آنان كه امام را مجبور به پذيرش حكميت أبو موسى كرده بودند، بر امام اشكال گرفتند كه چرا حكميت أو را پذيرفتى، تا اينكه از كوفه بيرون آمدند و در نهروان اردوگاهى برپا ساختند، پس از آنكه چند نفر را بقتل رساندند امام به جانب آنان حركت كرد و پس از جنگ سختى آنان را بقتل رساند، امام حسن عليه السلام در اين جنگ نيز همانند جنگهاى گذشته با رشادت و دليرى خاص خود به يارى امام برخاست و با سخنان آتشين خود مردم را به يارى پدرش و نبرد با خوارج فرا خواند.
در شهادت پدر: پس از جنگهاى بى نتيجهء خونين صفين و نهروان ارتش امام دچار ناتوانى و خستگى شد و سستى در ياران آن حضرت پديدار گرديد، دعوت أو را نپذيرفته و از فرامينش اطاعت نمى نمودند، اين سختى ها و ناگواريها چنان كام امام را تلخ ساخته بود كه ديگر زندگانى برايش دردناك و مصيبت بار بود و هميشه آرزوى مرگ مى كرد تا از اين دنياى سياه و تاريك به جهان روشنى ها كوچ كند و هر لحظه اين آرزو را
تكرار مى كرد و از خدايش تمناى شهادت مى نمود.
چنان كه قبل از حادثهء شهادتش از اين دعاها و فريادها به فرزندش حسن عليه السلام حكايت كرد و فرمود: ديشب اندكى به خواب رفتم و چشمهايم بهم آمد، رسول خدا را ديدم كه به نزد من آمده است، گفتم: اى پيامبر خدا مى بينى كه از امت تو چه كژى ها و دشمنى ها بر سر من آمده است، فرمود: آنان را نفرين كن، گفتم: خدايا از اينها بهتر را به من ده و از من بدتر را به آنان مسلط كن.
ياران امام كه از ترور آن حضرت احساس خطر مى كردند از امام خواستند كه براى خود نگهبانانى انتخاب كند ايشان نپذيرفته و فرمودند:
فعلا تيرى نيست كه به من رسد و ضربه اى نيست كه مجروحم سازد.
تا اينكه ماه رمضان فرا رسيد، ماهى كه آن قدر ارزش و منزلتش و الا است كه ماه خدا ناميده شده، و قرآن كريم در آن نازل گرديده است، در آن شبها امام افطار را گاه در منزل فرزندش حسن عليه السلام و گاه در منزل حسين عليه السلام و گاه در منزل دخترش زينب صرف مى كرد ولى بيش از سه لقمه نمى خورد و مى فرمود: دوست دارم خدايم را با شكم گرسنه ديدار كنم.
شب نوزدهم آن ماه را امام با هيجانى بسيار آغاز نمود، در صحن خانه با اندوه و اسف و در عين حال با شور و اشتياق راه مى رفت و به آسمانها نگاه مى كرد و از وقوع حادثه اى بزرگ كه در اين شب رخ مى دهد خبر مى داد و مى فرمود: دروغ نگفت و دروغگو نبود، امشب است آن شبى كه به من وعده داد.
هنگامى كه امام خواست از خانه بيرون رود مرغابى هايى كه در خانه بودند به فرياد آمدند، امام حسن عليه السلام پيش آمد و گفت: چرا اين وقت از خانه بيرون مىرويد، امام فرمود: خوابى كه ديشب ديدم مرا بر اين كار وا داشت، آنگاه امام خواب را نقل كرد و سپس فرمود: اگر تعبيرش ظاهر شود پدرت كشته شده و ماتم تمامى مردم مكه و مدينه را فرا مى گيرد، سراپاى امام حسن عليه السلام را وحشتى بزرگ فرا گرفت و اندامش بلرزيد و پرسيد: اين فاجعه كى اتفاق مى افتد؟ امام فرمود: خداوند در قرآن مى فرمايد:
هيچ كس نمى داند فردا چه بدست مى آورد و در كدام سرزمين مىميرد، ولى حبيبم پيامبر خدا فرمود: اين حادثه در دههء آخر ماه رمضان رخ داده و قاتلم پسر ملجم است، امام فرزندش را سوگند داد كه به خانه باز گشته و بخوابد و امام حسن عليه السلام چاره اى جز اطاعت نيافت و امام در تاريكى سحرگاه از خانه به مسجد رفت (1).
حضرت على عليه السلام آن شايسته ترين موجودى كه بعد از پيامبر از آغاز تا پايان آن به روزگار چهره نموده و عنصر يگانه اى كه همهء فضائل را حائز گرديده و سيرت پاكش از همهء نقائص و آلودگى ها مبراست بدست شقى ترين افراد، در محراب عبادت خون آلود بر زمين، مردم از هر سوى به مسجد شتافتند و با صداى بلند مىگريستند، پيشاپيش همه فرزندنش بسوى پيكر خونين پدر روى آوردند، امام در محراب افتاده بود و گروهى مى خواستند امام را براى نماز آماده كنند ولى امام توان حركت نداشت، آن حضرت نگاهش به امام حسن عليه السلام افتاد و فرمود كه
ايشان با مردم نماز بخواند، پس از نماز امام حسن عليه السلام سر پدر را به دامان گرفت و در حالى كه قطرات اشك بر چهره اش مى ريخت گفت: كدامين جنايت كار با شما چنين كرد؟ فرمود: همان پسر زن يهودى عبد الرحمان بن ملجم، گفت: از كجا فرار كرد، فرمود: لازم نيست كسى به دنبالش برود به زودى أو را در مسجد مى آورند، لحظه اى نگذشت كه أو را به مسجد آوردند، امام حسن عليه السلام به أو گفت: اى لعنت شده، امير المؤمنين و امام المسلمين را كشتى، اين پاداش خيرخواهى هاي أو بود كه پناهت داد و به خود نزديكت ساخت و اكنون پاداش خدمات أو را چنين دادى.
امام حسن عليه السلام پدر را به خانه انتقال داد، و بهترين پزشك كوفه (اثيربن عمرو سكوني) را براى معالجهء حضرت حاضر نمود، پس از آنكه پزشك گفت: اى أمير المؤمنين وصايايت را بكن كه خواهى مرد، امام حسن عليه السلام سراسيمه و گريان آن چنان كه قلبش در آتشى از اندوه مى سوخت به پدر گفت: پدرم پشتم را به مرگت شكستى، چگونه مى توانم تو را به اين حالت ببينم، امام به نرمى فرمود: پسرم ديگر از امروز به بعد بر من غم مخور و زارى مكن امروز جدت پيامبر و جده ات خديجه و مادرت زهرا را ديدار مى كنم و فرشتگان هر لحظه انتظار قدوم مرا مى كشند، پس بر من اندوه نكن و گريه منما.
امام در اين حال بيهوش شد و آنگاه كه به هوش آمد فرزندش را گريان ديد براى تسكين خاطر أو فرمود: پسرم چرا مىگريى از امروز بر پدرت ديگر اندوه و دردى نيست، پسرم گريه مكن تو هم روزى با زهر شهيد مى شوى و برادرت حسين عليه السلام را هم با شمشير خواهند كشت.
آنگاه امام رو به فرزندانش كرد و وصاياى خود را فرمود، و هنگامى كه احساس مرگ كرد و دانست به زودى به ديدار خدايش خواهد شتافت امر خلافت را به فرزندش امام حسن عليه السلام واگذاشت و از فرزندانش و بزرگان خاندان و پيروانش بر اين امر گواه گرفت، و نامه ها و سلاحش را به أو تفويض كرد و فرمود: پيامبر به من سفارش كرد كه اينها را به تو بسپارم.
و امام در حالى كه آيات قرآن تلاوت مى كرد روحش از اين تيره خاكدان پرواز كرد، پس از أو دنيا تاريك شد، چرا كه او نورى بود كه خدايش آفريد تا ظلمتهاى سهمگين جهان را روشنائى بخشد.
امام حسن عليه السلام به تجهيز پدر شهيدش پرداخت و پيكر مطهرش را غسل داد و كفن نمود، و چون پاره اى از شب گذشت به همراه چند تن از ياران وفادار آن حضرت در حالى كه جبرئيل و ميكائيل جلوى جنازه ايشان را گرفته بودند أو را از كوفه به نجف اشرف برده و در آنجا دفن كردند.
در اين هنگام مقام خلافت به وجود امام حسن عليه السلام زينت يافت و زمامدارى حكومت اسلامي با وصيت أمير المؤمنين عليه السلام به ايشان رسيد، و از طرف ديگر معاويه با تمام قوا به جلب افراد ساده لوح و نادان مشغول بود.
آغاز خلافت امام و دسيسه هاي معاويه هنگامى كه خلافت به امام حسن عليه السلام رسيد موجى از اندوه و اضطراب معاويه را فرا گرفت و دچار سرگردانى شديدى گرديد، زيرا
مى دانست آن حضرت در نهاد مردم موقعيت بزرگى را داراست و در بين مردم محبوبيت عظيمى دارد، و از طرف ديگر نمى توانست براى مخالفت با امام از حربهء قتل عثمان و خونخواهى از أو استفاده كند، چرا كه آن حضرت به هنگام مؤحاصره عثمان از مدافعين أو بشمار مى آمد.
آنچه از مذاكرات معاويه با يارانش بدست آمد عبارت بود از:
1 - نوشتن نامه هائى براى بزرگان و رؤساى قبائل و سرشناسان شهرها و دادن رشوه هاى كلان به آنها.
2 - اعزام جاسوسان و خبر گزارانى به همه شهرهائى كه خلافت امام را پذيرفته بودند.
در اجراى اين امر دو جاسوس ماهر و مورد اعتمادش را به كوفه و بصره فرستاد، اين دو جاسوس در كوفه و بصره دستگير شده و امام حسن عليه السلام و عبد الله بن عباس كه از طرف امام حاكم بصره بود آن دو را بقتل رساندند.
پس از اين جريان امام طى نامه اى به معاويه اخطار كرد و او را تهديد به جنگ نمود، معاويه كه از وصول نامه امام بشدت ناراحت شده بود در صدد بر آمد از فريبكارى خود عذرخواهى نموده و از خودش در برابر كار زشتى كه مرتكب شده دفاع كند، و در اين مورد چاره اى جز اين نداشت كه خوشحالى خود از شهادت امير المؤمنين عليه السلام را انكار كند، و در باره اعزام جاسوسها هم بهتر ديد كه جريان را مسكوت گذارد و از بيان آن چشم پوشى نمايد.
معاويه در پاسخ نامه عبد الله بن عباس نيز همين شيوه را به كار برد،
در پى اين جريان ابن عباس نامه اى به امام نوشت و آن حضرت را به جنگ به امام برانگيخت.
جنگ سرد ميان امام و معاويه امام نامه ديگرى به معاويه نوشت و او را دعوت به قبول بيعت و اطاعت از مقام خلافت كرد و از او خواست كه همچون ديگر مسلمانان در دائره مجتمع اسلامي قرار بگيرد، در اين نامه امام اشاره كرد كه مقام خلافت مقام والائى است كه در انحصار خاندان پيامبر مى باشد و هيچ كس حق احراز آن را ندارد، و نيز راز سكوت و تسليم خاندان پيامبر در مسأله غصب خلافت را اين گونه بيان داشت، كه علت خاموشى ما ترس از پراكندگى امت بود و براى نگاهدارى جامعه اسلامى و اعلام كلمه توحيد به اين تجاوز تلخ تن در داديم.
معاويه در پاسخ امام دوباره دست به فريب و نيرنگ زد و ضمن اعتراف به حقوق خاندان پيامبر و اين كه مردم حق آنان را نشناختند گفت:
گروهى شايسته از قريش و انصار و ديگران امر خلافت را به قريش واگذاردند در صورتى كه اصحاب شايسته و نيكوكار پيامبر همگى با امير المؤمنين بودند و به خلافت أبو بكر راضى نشدند، از سخنان شگفت آور معاويه آن بود كه در اين نامه ذكر كرد كه اگر مى دانستم تو در حفظ امت از من ورزيده تر و به اداره امور آگاه تر و در سياست چيره دست ترى و بهتر مى توانى منافع مردم را حفظ كنى، كار خلافت را پس از پدرت به تو وا مى گذاردم.
پس از اين نامه معاويه نامه تهديد آميزى به امام نوشت و او را از مخالفت با خود برحذر داشت و در برابر به امام وعده داد كه اگر خلافت معاويه را بپذيرد پس از أو مقام خلافت به امام واگذار شود، ولى امام به تهديدهاى أو اعتنائى نكرد و در پاسخ بد درست انديشى و پافشارى در جنگ پرداخت.
اين آخرين نامه اى بود كه بين امام و معاويه مبادله شد و پس از آن معاويه دانست كه نيرنگهايش اثرى نخواهد داشت و اشتباهكاريهاى سياسي أو سودى نخواهد بخشيد، و دانست كه امام آماده جنگ است و ناگزير أو هم براى جنگ مهيا شد و به تهيه وسائل نبرد پرداخت.
اعلام جنگ در مباحث گذشته دانستيم معاويه مى خواست با نيرنگهايش امام را از صحنه خارج سازد، ولى پس از عدم موفقيت در آن راهها دانست بهترين راه براى حصول آرزوهاى طلائى اش اعلان جنگ است، كه اگر اين اقدام را صورت ندهد فرصتى برايش باقى نمى ماند، ضمن آنكه امورى چند أو را بر اين كار وادار كرد:
1 - أو پيوندى محكم با بزرگان عراق و سرداران سپاه اسلام و رؤساى قبائل برقرار كرد بود، و دين و دل آنان را با پول اندكى خريد و به وعده هاي فراوان و پوشالى اميدوار شان ساخت، و آنان نيز در نهان به أو قول همكارى با أو و نيز خيانت به امام را داده بودند، و دليل اين جريان بخشنامه هائى است كه معاويه به كارگزاران خود نوشت و آنان را به
آمادگى براى جنگ فرا خواند، تا هر چه زودتر به أو بپيوندند و در اين نامه ها اعلام داشت كه طرفداران امام به أو پيوسته اند.
2 - أو مى دانست كه سپاهيان امام دچار تفرقه و پراكندگى شده و از فرمانبرى پيشواى خود سر پيچيده اند.
3 - آگاهى به خطر داخلى بزرگى كه عراق را تهديد مى كرد و شام از آن در امان بود، و آن نفاق افكنى خوارج بود كه نقشه اى شوم خود را در تمام عراق مطرح كرده و مردم را به مخالفت و هجوم بر مىانگيختند.
4 - شهادت امام على عليه السلام كه باعث بى بهره نمودن عراق از پيشوائى موجه شد.
هم چنان كه گفتيم مسائل ذكر شده باعث شد معاويه در اعلان جنگ شتاب ورزد و در غير اين صورت همه تلاشهايش را براى تأخير جنگ و عقد پيمان موقت به كار مى برد، چنان كه با امپراطور روم چنين روشى را پيش گرفت.
بر اساس اين تفكر معاويه بخشنامه اى كه مضمون واحدى داشت به همهء كار گزاران و فرماندارانش نوشت و همه را به آمادگى جنگى با امام برانگيخت و دستور داد كه با همهء نيروها و وسائل خود براى نبرد با أو به معاويه بپيوندند.
ترس مردم عراق از شاميان وقتى كه خبر حركت معاويه و سپاه فراوانش بسوى عراق در همه جا منتشر شد مردم سراسيمه شده و وحشت آنان را فرا گرفت، هنگاميكه
امام از اين خبر آگاهى يافت مردم را براى اجتماع نمودن فرا خواند و آن گاه بالاى منبر رفته و پس از حمد و ثناى الهى دستور داد مردم آماده شده و بسوى نخيله كه قرارگاه نظامى ايشان بود حركت كنند.
مردم كه از سپاه شام مى ترسيدند گوئى مرگ را در جلوى ديدگانشان مى ديدند، از اينرو رنگشان زرد و زبانشان لال شد، و سلامتى و تن آسائى را بر هر كار ترجيح مى دادند.
هنگامى كه صحابي بزرگ پيامبر (عدى بن حاتم) سكوت مردم را ديد چنين گفت:
من عدى بن حاتم هستم، سبحان الله، چه موقعيت زشت و رسوائى داريد، آيا فرمان امام و فرزند پيامبرتان را نمى پذيريد، كجايند آن سخنوران توانائى كه زبانشان به هنگام سخن دلها را مى شكافت، شما هنگاميكه ديوارى را مى بينيد مثل روباهان به سوراخ مىخزيد آيا از دشمن خدا نمى ترسيد و عيب و ننگ آن را نمى فهميد، آنگاه رو به امام كرد و فرمانبردارى خود از ايشان را علام داشت و در پايان گفت: من اكنون به قرارگاه مى روم هر كس مى خواهد با من بيايد، أو از مسجد خارج شد و بدون آنكه كسى أو را همراهى كند به نخيله رفت.
همچنين سرداران بزرگ لشكر امام از رفتار مردم دچار خشم و سراسيمگى فراوان شدند، و مردم را از سستى شان بر حذر داشته و روح نشاط و هيجان براى جنگ و روياروئى با دشمن را در آنها برانگيختند، امام از ابراز وفادارى شان قدردانى كرد.
تشكيل لشكر امام امام با شتاب براى مبارزه از كوفه خارج و (مغيرة بن نوفل) را بجاى خود گذارد و خود با سپاه فراوان ولى سست نهاد به نخيله رفت، در آنجا اندكى توقف كرد و به تجهيز سپاهيان پرداخت، و بعد از آنجا كوچ كرد تا به (دير عبد الرحمان) رسيد و در آنجا سه روز توقف نمود، و تصميم گرفت براى ارزيابى موقعيت دشمن و عدم پيشروى آنان گروهى را بسوى معاويه گسيل دارد.
آن حضرت براى اجراى اين مأموريت گروهى كه تعدادشان به دوازده هزار نفر مى رسيد را به سر پرستى پسر عمويش عبيدالله بن عباس انتخاب كرد و قبل از حركت آنان عبيدالله بن عباس را فرا خواند و سخنانى را با أو در ميان گذارد، كه متضمن سفارش آن حضرت به نرمى و مهربانى با سپاهيان و عدم پيشدستى به نبرد با معاويه و اين كه در شئون فرماندهى با قيس بن سعد و سعيد بن قيس مشورت كند و در صورت مرگ عبيدالله، آنان رهبران لشكر هستند.
از آنجا كه در اين قسمت مباحث مهمى وجود دارد و آغاز صلح آن حضرت از اينجا نشأت مى گيرد مواردى را متذكر مى گرديم:
1 - علت انتخاب عبيدالله: اين سؤال شايد مطرح شود كه چرا امام عبيدالله را تعيين كرد با توجه به اينكه افراد ديگرى در لشكر حضور داشتند، در پاسخ بايد گفت: عبيدالله مردى با كفايت و توانا و شايستهء احراز چنين مقامي بود، و بر اساس اين كفايت از طرف امام على عليه السلام به
حكومت يمن منصوب گرديد، و گمان مى رفت كه أو نهايت سعى خود را در جنگ با معاويه به انجام رساند، زيرا أو در مقام خونخواهى و انتقام از معاويه بود، چرا كه بسر بن ارطاة سردار خونخوار معاويه دو فرزند أو را در هجوم به يمن فجيعانه بقتل رساند كه همسرش دچار جنون گرديد، و از طرف ديگر امام مقام فرماندهى را در مثلثى از او و قيس بن سعد و سعيد بن قيس قرار داد.
2 - تعداد سپاهيان امام در نبرد با معاويه را از بيست هزار نفر تا يكصد هزار نفر نوشته شده اند، و از گفتار ابن اثير وابو الفداء ظاهر مى شود كه سپاهيان امام همان افرادى بودند كه با على عليه السلام بيعت نمودند، و آنان بر اساس گفتار نوف بكالى و سخن ابن اثير چهل هزار نفر بودند، تأييد ديگر اين مطلب گفتار مسيب بن نجيه با امام است كه گفت: در شگفتم كه تو با داشتن چهل هزار سپاهى با معاويه صلح كردى.
3 - چگونگى سپاهيان: ارتش عراق كه به همراه امام براى نبرد با معاويه بسيج شده بود وضع نابسامانى داشت و در فتنه ها و آشوبها فرو رفته بود، و موج بدبختى در آن به حدى بود كه خطرش براى امام از خطر معاويه بزرگتر بود.
شيخ مفيد وضع ارتش امام را اين گونه تشريح مى كند: مردم عراق كه به همراه امام آمادهء جهاد شدند ارتشى بس عظيم و سنگين بودند، ولى بتدريج سست و سبك و اندك گرديدند، زيرا از گروههاى مختلفى تشكيل شده بود، بعضى شيعيان امام و پدرش بودند، و بعضى از خوارج كه مى خواستند به هرگونه كه پيش آيد به جنگ معاويه روند، برخى
فتنه انگيزانى بودند كه فقط دل به غارت و غنيمت بسته بودند، و گروهى شكاك كه حق را از باطل بدرستى نمى شناختند، و عدهء زيادى كه پيرو تعصبهاى قبيله اى بودند و از رؤساى قبائل پيروى مى كردند و كارى با دين نداشتند، آنگاه شيخ مفيد دربارهء وضع روحى و اجتماعى آنان مىنويسد:
جنگ را ناخوش مى داشتند و طرفدار آسايش و سلامت و خواستار تسليم و سازش بودند.
آغاز شكست سپاه اسلام پس از آنكه امام فرماندهى مقدم سپاه را به عبيدالله بن عباس سپرد، أو به همراهى سپاه حركت كرد، تا به (مسكن) رسيد و در آنجا اردو زد، و روياروى سپاه معاويه قرار گرفت، معاويه طبق شيوهء هميشگى خود براى درهم شكستن روحيهء سپاه از چند راه به تضعيف روحيهء اين گروه كه بعنوان مقدم سپاه امام بودند همت گماشت:
1 - اعزام جاسوسها: نخستين دسيسهء خطرناك معاويه براى ايجاد فساد در سپاه امام اعزام جاسوسان و خبر گذاران بود تا لشكريان را بترسانند و آنان را به سستى و پستى كشانند، و در اين ماجرا همگى يك سخن را تبليغ كردند، يعنى: حسن بن على طى نامه هائى معاويه را به صلح دعوت كرده است پس چرا شما خود را به كشتن مى دهيد، اين دروغ موجى از سراسيمگى و ترس در ميان سپاه را برانگيخت و روح تمرد را در واحدهاى لشكر پديد آورد.
2 - پخش رشوه: معاويه براى تخريب روحيه سپاه، سرداران سپاه
و بزرگان لشكر را با پولهاى گزاف خريدارى كرد و واگذارى پستهاى حساس را به آنان وعده داد، و آنان نيز ناجوانمردانه دعوت أو را پذيرفته و به جانبش مى رفتند، و در تاريكى شب و روشنائى روز به سپاهيان معاويه مى پيوستند، عبيدالله هم هر روز اين گزارشها را به امام مى داد.
3 - فريب عبيدالله بن عباس: معاويه كه گروه زيادى را بسوى خود جلب كرده بود تصميم گرفت با فريب رهبر لشكر سپاه را درهم ريزد، از اينرو نامه اى به اين مضمون براى عبيدالله نوشت: (حسن نامه اى به من نوشته و در خواست صلح نموده است تا حكومت را به من واگذارد، اگر همين حالا بپيوندى فرمانده خواهى بود و اگر نه فرمانبردار مى گردى، اگر حالا دعوتم را بپذيرى يك ميليون درهم خواهى گرفت، اكنون نيمى از اين پول را به تو مى دهم و نيم ديگر را به هنگام ورود به كوفه به تو خواهم داد)، مسلما عبيدالله مى دانست كه اين سخن دروغى بيش نيست زيرا صلح امام با لشكركشى أو سازگار نبود، بعلاوه اگر امام درخواست صلح كرده ديگر نيازى به جلب سائر افراد و تطميع آنان نمى باشد، مضافا اين گشاده دستى معاويه و دادن پول گزاف بى معناست.
نامهء معاويه در دل عبيدالله شورى به پا ساخت و براى ارتكاب ننگين ترين عمل زندگيش به انديشه فرو رفت، فرمانده بودن و بدست آوردن پول چشم أو را خيره كرده بود، أو مى دانست كه در حكومت اسلامي هرگز مقدار كمى از اين پول كلان نيز به أو نخواهد رسيد، و بالاخرة نفس خيانت كار و فريبكارش بر أو چيره شد، و ناجوانمردانه پيمانش را با امام زمان خود شكست و از لشكر اسلام كناره گرفت، و به خدا و رسول
و اميرمؤمنان خيانت كرد و به قرار گاه ظلم و كفر و جنايت پيوست و براى هميشه جامهء ننگ و رسوائى و خيانت را بر اندامش قرار داد، در تاريكى شب به همراه هشت هزار نفر از سپاهيان اردوگاه امام را ترك و به قرارگاه سپاه شام پيوست.
سراسيمگى سپاه اسلام نقشهء خائنانه اى كه معاويه در مورد عبيدالله به اجرا گذارد از مهمترين عوامل پيروزى أو بشمار مى آيد، چرا كه انحراف ننگين أو سپاه را سراسيمه كرد و وحدت اردوگاه را از هم پاشيد، سحرگاهان باقيماندهء سپاه سراغ فرماندهء خود را گرفتند تا با أو نماز گذارند ولى أو را نيافتند، و چون از خيانتش آگاه شدند موجى از ترس و وحشت آنان را فرا گرفت و ميان سپاه اختلاف افتاد.
قيس بن سعد كه اين خيانت را نظاره كرد با تصميم قاطع سپاهيان را فراهم آورد و با آنان نماز گذارده و بعد از نماز براى مردم سخن گفت تا دلهاشان را اطمينان بخشد، مذمت عبيدالله و خاندان أو را نمود و احساسات سپاهيان را برانگيخت تا آنجا كه همه به أو پيوسته و گفتند:
شكر خداى كه أو را از ميان ما بيرون برد، قيس آنگاه نامه اى به امام نوشت و شرح ماجرا را بيان داشت.
خدا مى داند كه به هنگامى كه امام اين گزارشات را مى خواند چه غم جانگذار و دردى جانكاه به جانش فرو مى آمد، أو دانست كه سپاهيانش ايمانى نداشته و به هنگام جنگ أو را به دشمن مى سپارند، سپاهيانى كه با
امام در مدائن بودند چون از خيانت عبيدالله آگاه شدند به فتنه انگيزى پرداختند و موج ترس و اضطراب همه را فرا گرفت و سرداران خائن سپاه در جستجوى راهى براى پيوستن به معاويه و دريافت پول فراوان بودند.
معاويه براى آنكه بيشتر بتواند سپاه اسلام را درهم ريزد و به مطامع دنيوى خود برسد بوسيلهء جاسوسان خود اخبارى را در سپاه اسلام در (مسكن) و (مدائن) منتشر ساخت، از جمله:
1 - در (مدائن) شايع كرد كه قيس بن سعد با معاويه سازش كرده و به أو پيوسته است، و مردم كه خيانت عبيدالله را ديده بودند در پذيرش آن شكى به دل راه نمى دادند.
2 - در (مسكن) هم متقابلا شايع كرد كه امام به معاويه پيشنهاد صلح داده و معاويه هم آن را پذيرفته است.
3 - همچنين در (مدائن) شايع كرد كه قيس بن سعد كشته شده پس فرار كنيد، اين شايعات جعلى روحيه سپاه اسلام را بشدت درهم كوبيد و سايهء فتنه و آشوب بر آنان سايه افكند.
حوادث (مدائن) گفتيم كه معاويه مقدم سپاه اسلام را با فريب و تطميع رهبران لشكر و افراد پر نفوذ از هم پاشيد، و ترس و وحشت را بر آنان مستولى ساخت، در جهت ديگر معاويه در مورد سپاه امام در (مدائن) نيز به اقداماتى دست زد، نخستين اقدامش فرستادن عبد الله بن عامر بود كه در برابر سپاه اسلام اين گونه سخن گفت:
اى مردم عراق من جنگ را به صلاح شما نمى دانم، من از پيش معاويه مى آيم و او با سپاهى انبوه بسوى شما مى آيد، سلام مرا به أبو محمد (امام حسن عليه السلام) برسانيد و بگوئيد تو را به خدا قسم خودت و اين مردم را از مرگ رهائى ده، اين سخن روحيهء مردم را از جنگ زدود و ترسى سخت در بين آنان پديد آورد.
از طرف ديگر بزرگان قوم را با بخشيدن پولهاى كلان، وعدهء دادن پست هاي مهم و مقامات بالا مانند استاندارى، فرماندهى سپاه، و وعده ازدواج با يكى از دخترانش فريب مى داد، چنان كه شيخ صدوق در اين باره مى گويد: معاويه يكى از جاسوسهاى خود را نزد عمرو بن حريث واشعث بن قيس و حجار بن ابجر فرستاد و هر كدام را وعده داد كه اگر امام حسن عليه السلام را بطور ناگهانى بكشد فرماندهى سپاه را به آنان خواهد بخشيد يا دخترش را به همسرى آنان در مى آورد، و يا چندين هزار درهم به ايشان مى بخشد، اين خبر كه به امام رسيد زرهى در زير لباس مى پوشيد و هر گاه به نماز مى ايستاد آن زره را در برداشت.
آنان كه در لشكر امام قرار داشتند براى آنكه بتوانند نزد معاويه مقرب تر باشند و گوى سبقت را از ديگران بربايند گروه گروه به معاويه نامه مى نوشتند، اين نامه ها متضمن دو مطلب بود:
1 - تسليم كردن امام پنهانى يا در آشكار.
2 - بقتل رساندن امام هر زمان كه معاويه بخواهد، معاويه هم عين نامه ها را براى امام مى فرستاد، امام با دريافت نامه ها به خيانت يارانش يقين پيدا كرد.
خيانتى ديگر حادثه اسف بار ديگرى نيز به وقوع پيوست، امام فرماندهى از قبيلهء كنده را به همراه چهار هزار نفر به انبار فرستاد تا در آنجا فرود آمده و تا رسيدن دستور منتظر باشد، معاويه كه از جريان با خبر شد پيكى را نزد أو فرستاد كه اگر بسوى ما بيائى فرماندهى يكى از نواحى شام يا عراق را به تو وا مى گذاريم و پانصد درهم نيز برايش فرستاد، فرماندهء خائن به همراه دويست نفر از نزديكانش به معاويه پيوست، امام پس از شنيدن اين خبر براى مردم سخن گفت و بى وفائى و خيانت كار بودنشان را متذكر گرديد، و خبر داد كه فرد ديگرى را مى فرستم أو نيز خيانت مى كند، آنگاه مردى از قبيلهء بنى مراد را با چهار هزار نفر گسيل داشت و در حضور مردم أو را سوگند داد كه خيانت نكند، فرمانده مرادى به انبار كه رسيد همان وعده ها أو را نيز فريب داد و راه سپاه كفر را پيش گرفت، اين گونه خيانتها ديگر روحيه اى براى سربازان باقى نگذارد و زلزله اى در بنيان لشكر پديد آورد.
پيامدهاى تلخ حوادث سپاه امام آن قدر به پستى گرائيد كه از هر گونه گناه و تباهى پروا نداشتند، اين امور پيامد خيانت رهبران لشكر بود كه به وقوع پيوست:
1 - غارت اردوگاه امام: آنان آنچنان به پستى گرائيدند كه اموال يكديگر را به غارت مى بردند و حتى وسائل و اثاثيهء امام را به يغما بردند، و بنابر آنچه در بعضى از كتب تاريخى آمده حتى فرشى كه امام بر روى آن
مى نشست را نيز غارت كردند وردا را از دوش آن حضرت برداشتند.
2 - تكفير امام: كار جهل و سيه دلى ياران امام به جائى رسيد كه بعضى حكم به تكفير فرزند پيامبر دادند، و جراح بن سنان به قصد كشتن امام برايشان تاخت و فرياد زد: اى حسن تو هم مانند پدرت مشرك شدى، تعجب از آنجاست كه گروهى اين تجاوز و گستاخى به ساحت قدس فرزند پيامبرشان ديدند ولى سكوت نمودند و او را سرزنش نكردند.
3 - سوء قصد به امام: دردها و رنجهاى امام به اينجا پايان نيافت بلكه دردهاى بزرگترى نيز در انتظار ايشان بود، آن حضرت بوسيلهء رشوه گيران و خوارج سه بار مورد سوء قصد واقع شد: يك بار به هنگام نماز تيرى بسوى آن حضرت انداختند ولى به حضرتش آسيبى نرسيد، بار ديگر جراح بن سنان بر ران آن حضرت ضربتى فرود آورد.
شيخ مفيد در اين مورد گويد: امام براى تشخيص ميزان فرمانبرى اصحابش خطبه اى خواند و تصميم خود به صلح را بيان داشت، زمزمه هايى بلند شد كه اين مرد كافر شده است، از اينرو به خيمه امام هجوم آورده و آن را غارت كردند و مرد تبهكارى بنام عبد الرحمان بن عبد الله بن جعال ازدى بر امام حمله برد و عبا را از دوش ايشان برداشت، امام را از آنجا حركت دادند، چون امام به (مظلم ساباط) رسيد مردى از بنى اسد بنام جراح بن سنان دشنه اى بيرون كشيد و افسار قاطر امام را گرفت و فرياد زد: الله اكبر، اى حسن تو هم مانند پدرت به خدا شرك آوردى، و با دشنه اش ران امام را دريد، امام گردن أو را كشيد، و هر دو بر زمين افتادند، دو نفر از شيعيان به يارى آن حضرت شتافتند، و آن حضرت كه به سختى
مجروح شده بود را روى تختى خواباندند و به مدائن بردند (1).
بار سوم با خنجر در وقت نماز به آن حضرت حمله كرده و مضروبش ساختند.
امام در برابر اين حوادث آنچه پيش آمده بود امام را در وضعيتى سخت قرار داد، براى تصميم گيرى در برابر آنچه به وقوع پيوسته بود گروهى از سران و بزرگان را دعوت كرد و براى ايشان سخن گفت و زيانهاى صلح با معاويه را بر شمرد، ولى گفتار امام اثرى نمى بخشيد و آنان از فرصت معالجهء امام استفاده كرده و براى پيوستن فضاحت بار به معاويه بيشتر تلاش مى كردند، وضع امام در اين موقعيت موجب سرگردانى و حيرت بود، از يك سو مبارزه با معاويه جهادى واجب مى ديد، و از سوى ديگر از هم پاشيدگى و روحيهء خيانت آميز سپاهيان را مى نگريست، با اينكه از اصلاحشان نا اميد بود باز خواست يك بار ديگر ميزان پايداريشان را در صورت وقوع جنگ بيازمايد از اينرو براى آنان خطبه خواند، هنوز خطبه امام پايان نيافته بود كه از هر سو فرياد سپاهيان برخاست: زنده مىمانيم زنده مىمانيم.
امام پس از اين ماجراى دردناك دانست كه اگر بخواهد با معاويه بجنگد تنها و دست خالى مى ماند، با مشاهدهء چنين موقعيت سياه و دردناك امام مصلحت را در پذيرش صلح ديد وبيش از آنكه فاجعه اى ننگين پيش آيد در قبول آن شتاب ورزيد.
يزيد بن وهب جهنى گويد: به عيادت امام كه از شدت جراحت در مدائن بسترى بود رفتم و گفتم: اى پسر پيامبر مردم سرگردانند، امام با اندوه بسيار فرمود: به خدا قسم من معاويه را از اينها بهتر مى دانم كه خود را شيعهء من شمارند و آهنگ جانم را دارند و خيمه ام را غارت مى كنند و اموالم را مى برند، به خدا اگر بتوانم از معاويه پيمانى بگيرم كه خونم ريخته نشود و پيروانم و خاندانم در امان بمانند برايم بهتر است كه بدست اين مردم كشته شوم و خاندانم نابود گردد، به خدا قسم اگر با معاويه صلح كنم و عزيز بمانم بهتر است كه با پستى و اسارت بدست اينان بيفتم و كشته شوم، اگر بخواهم با معاويه بجنگم اينان گردن مرا گرفته و تسليم دشمن مى كنند و آنگاه معاويه يا مرا مى كشد يا بر من منت مىگذارد و رهايم مى كند و اين ننگ هميشه براى بنى هاشم مى ماند و معاويه و دودمانش بر زنده و مردهء ما همواره منت مى گذارند.
امام در اين گفتار با بهترين وجه آنچه در قلب داشت را ظاهر ساخت و واقعيت را بيان نمود، و مى دانست كه جنگ در اين لحظات بى معنا بوده و به نابودى و خوارى هر چه بيشتر مى انجامد، از اينرو چاره اى جز صلح با معاويه نديد.
پيمان صلح امام حسن عليه السلام هنگاميكه بر اثر شرائط نامساعد جنگ را بر خلاف مصالح جامعه اسلامي وحفظ موجوديت اسلام تشخيص داد، و ناگزير صلح و آتش بس را پذيرفت، بسيار كوشش نمود تا هدفهاى عالى
خود را به قدر امكان بوسيله صلح و به نحو مسالمت آميز تأمين نمايد.
از طرف ديگر چون معاويه در برابر برقرارى صلح و بدست گرفتن قدرت حاضر به دادن هرگونه امتياز بود، امام از آمادگى أو حداكثر بهره بردارى را نمود و موضوعات مهم و حساس كه در درجه اول اهميت قرار داشت را در آن قرار داد.
متن صلح امام عليه السلام در كتب مربوط بطور كامل و به ترتيب ذكر نشده، بلكه هر يك از مورخان به چند ماده از آن اشاره نموده اند، ولى با جمع آورى مواد پراكنده از كتب مختلف مى توان صورت كامل آن را تقريبا ترسيم نمود، كه عبارتند از:
1 - واگذارى حكومت به معاويه به شرط آنكه معاويه بر طبق قرآن و روش پيامبر عمل كند.
2 - خلافت بعد از معاويه براى امام حسن عليه السلام بوده و معاويه حق انتخاب جانشين را ندارد.
3 - توقف دشنام دادن به حضرت على عليه السلام.
4 - ترجيح بنى هاشم بر ديگران در تقسيم بيت المال، و تقسيم مبالغى پول بين بازماندگان شهداى جنگ جمل و صفين.
5 - تعهد معاويه به در امان بودن تمام مردم از تعقيب و آزار أو، و عدم آزار شيعيان على عليه السلام در هر كجا كه باشند، و در امان بودن امام حسن عليه السلام و امام حسين عليه السلام و سائر خاندان پيامبر.
در پايان معاويه تعهد به اجراى آن نموده و بزرگان شام بر آن گواهى دادند.
نقض پيمان صلح با دقت در پيمان صلحى كه بين امام و معاويه منعقد گرديد انسان مى يابد كه امام كه بر اثر حوادث تلخ قادر با نبرد روياروى با معاويه نبود، اما نتوانسته بود با اين قرارداد اهداف خود را تا حد امكان تأمين نمايد، اما حوادث آينده بر خلاف اين معنا را ثابت كرد.
پس از انعقاد پيمان صلح براى تأييد آن در حضور مردم امام و معاويه به همراه سپاهيانشان وارد شهر كوفه شدند، معاويه در اولين گفتارش پس از انعقاد پيمان به مردم چنين گفت:
من به خاطر اين با شما نجنگيدم كه نماز خوانده و حج بجاى آوريد و زكات بدهيد، چون مى دانستم كه اينها را انجام مى دهيد، بلكه براى اين با شما جنگيدم كه شما را مطيع خود ساخته و بر شما حكومت كنم - تا آنجا كه گفت: - آگاه باشيد هر شرط و پيمانى كه با حسن بن على عليه السلام بسته ام زير پاهاى من بوده و هيچ گونه ارزشى ندارد.
پس از اين ماجرا و بدست گيرى قدرت معاويه اهانت به على عليه السلام را بيش از پيش رواج داد و زندگى را بر شيعيان آن حضرت تنگ و دشوار ساخت، حجر بن عدى و يارانش را به قتل رسانيد، و ديگر شيعيان آن حضرت را مورد سخت ترين آزار و اذيت قرار داد، كه آنها يا زندانى و يا متوارى و دور از خانه خود بودند.
ابن ابى الحديد گويد:
شيعيان در هر جا كه بودند به قتل رسيدند، بنى اميه دستها و پاهاى
اشخاص را به احتمال اينكه از شيعيان هستند را بريدند، هر كس كه معروف به دوستدارى و دلبستگى به خاندان پيامبر صلى الله عليه واله بود زندانى شد، يا مالش به غارت رفت، يا خانه اش را ويران كردند، شدت فشار و تضييقات نسبت به شيعيان به حدى رسيد كه اتهام به دوستى على عليه السلام از اتهام به كفر و بى دينى بدتر شمرده مى شد و عواقب سخت ترى بدنبال داشت.
رفتار معاويه نسبت به شيعيان هر روز بيشتر مى شد، و اين وضع نسبت به اهل كوفه كه مركز شيعيان آن حضرت بشمار مى رفت از هر جا بدتر بود.
معاويه زياد بن ابيه را حاكم شهر كوفه و بصره نمود و او كه روزى در صف شيعيان امام على عليه السلام بود و آنان را به خوبى مى شناخت، آنان را در هر جا كه به ايشان دست مى يافت را گرفته و دستها و پاهايشان را قطع، يا از درختان خرما آويزان، و يا كور و نابينا مى ساخت.
زياد بن ابيه به جاى خود چند روزى سمرة بن جندب را حاكم بصره نمود، أو در اين مدت هشت هزار نفر را بقتل رسانيد، وطبرى از أبو سوار عدوى نقل مى كند كه مى گويد: سمرة در يك صبحگاه چهل و هفت نفر از بستگان مرا كه حافظ قرآن بودند را كشت (1).
اين امور مردم را به اهداف شوم بنى اميه ومخالفت آنان با مقدسات اسلامي هر چه بيشتر آشنا ساخت و زمينه ساز انقلاب خونين عاشورا گرديد.
رفتار دوگونهء امام حسن و امام حسين عليهما السلام در برابر بنى اميه از بحثهاى پيشين فلسفه صلح امام با معاويه دانسته شد، اما ممكن است اين سؤال در ذهن بيايد كه چرا دو امام دو گونه عمل نمودند، اين پاسخ را بايد در شرائط زمانهاى آنان دانست كه عبارتند از:
1 - معاويه در دوران زمامدارى خود با حيله گرى سعى مى كرد به حكومتش رنگ شرعى و اسلامى دهد و ظواهر اسلام را حفظ كند، بعلاوه أو در حل و فصل امور و مقابله با مشكلات سياست فوق العاده ماهرانه اى داشت، كه فرزندش يزيد فاقد آن بود، همين دو موضوع پيروزى قيام و شهادت در زمان حكومت وى را مورد ترديد قرار مى داد، و از اينرو مردم جنگ آن حضرت را با معاويه بيشتر يك اختلاف سياسي و كشمكش بر سر خلافت و حكومت بشمار مى آوردند تا قيام حق در برابر باطل.
2 - از گفتار امام حسن عليه السلام دريافتيم كه جنگ امام حسن عليه السلام باعث شهادت ايشان نمى گرديد بلكه أو را اسير كرده و زنده زنده تحويل معاويه مى دادند، يا بدست خود ايشان را بقتل مى رساندند، و در صورت شكست امام معاويه داراى قدرت مطلق مى گرديد و تمام شهرها را از وجود شيعيان خالى مى كرد.
3 - يزيد جوانى ناپخته و شهوت پرست، بى خرد و خوشگذران بود، علنا مقدسات اسلامي را زير پا گذارده و علنا شراب مى خورد، از لحاظ سياسي آن قدر ناپخته بود كه قيافه اصلى حكومت بنى اميه كه دشمنى آشتى ناپذير با اسلام و بازگشت به دوران جاهليت و احياى رژيم اشرافى آن زمان بود، را كاملا به مردم نشان داد، اين امور عدم لياقت أو را
براى احراز مقام خلافت و رهبرى جامعه اسلامي روشن ساخت و مجوز خوبى براى انقلاب و واژگون ساختن چنين حكومتي را بدست داد.
4 - عامل مهم براى انقلاب امام حسين عليه السلام را بايد بيدارى افكار عمومى و افزايش نفوذ دعوت شيعيان پس از صلح امام حسن عليه السلام دانست، تجاوز مكرر معاويه به حقوق مسلمانان، نقض پيمان صلح و بالآخرة مسموم ساختن امام مجتبى عليه السلام مسائلى بود كه وجهه عمومى حكومت بنى اميه را بيش از بيش لكه دار ساخت و موقعيت آن را تضعيف نمود.
5 - يكى از مسائل مهم در اين بحث تفاوت ياران دو امام است، ياران امام حسن عليه السلام قصد داشتند ايشان را زنده تحويل معاويه دهند، يا به فرمان أو امام را بقتل رسانند و ياران امام در شب عاشورا به امام خود عرضه داشتند: به خدا سوگند اگر بدانيم كه كشته مى شويم آنگاه ما را زنده مى كنند سپس مى كشند و خاكسترمان را بر باد مى دهند و اين كار را هفتاد بار تكرار مى كنند از تو جدا نخواهيم شد تا در حضورت جان بسپاريم.
در حقيقت اين دو برادر در دو رويه يك رسالت بودند كه وظيفه و كار هر يك، در جاى خود و در اوضاع و احوال خاص خود از نطر ايفاى رسالت و تحمل مشكلات، و نيز از نظر فداكارى و از خود گذشتگى معادل و هموزن ديگرى بود.
شهادت آن حضرت به گفته بسيارى از مورخين آن حضرت با زهرى كه معاويه براى جعده همسر آن حضرت فرستاده بود به شهادت رسيد، معاويه به جعده
وعدهء ازدواج با يزيد و دادن صد هزار درهم را داد، ولى پس از شهادت امام و درخواست جعده براى ازدواج با يزيد گفت: ما دوست داريم يزيد زنده بماند و اگر أو را دوست نمى داشتيم بنا به وعده اى كه داده بوديم تو را به عقدش در مى آورديم.
امام حسين عليه السلام پيكر برادرش را به همراه ديگر نزديكان تجهيز كرد، مردم براى تشييع سبط اكبر پيامبر به مدينه آمدند، پيكر امام را براى برگزارى نماز به مسجد بردند و امام حسين عليه السلام بر آن نماز گذارد، آنگاه جنازه حضرت را نزديك قبر پيامبر بردند تا با جدش تجديد عهد كرده و در جوار آن حضرت أو را دفن كنند، آتش حسد و كينه در دل بنى اميه برخاست چرا كه عثمان در حاشيهء گورستان يهوديان به خاك سپرده شده بود، از اينرو مروان بن حكم و سعيد ين عاص نزد عايشه رفته تا از أو يارى بگيرند، عايشه نيز كه قلبش از كينه به اين خاندان پر بود از مروان پرسيد:
چه كنم، أو گفت: نزد حسين برو و او را از اين كار منع نما، از اينرو به مسجد آمد و فرياد زد: كسى را كه دوست نمى دارم وارد خانه ام نكنيد و بدانيد اين كار انجام نمى يابد مگر اينكه گيسوانم پريشان شود و اشاره به پيشانيش نمود.
امام حسين عليه السلام بنا به وصيت برادر بزرگش براى جلوگيرى از خونريزى، آن حضرت را به بقيع برد و در كنار قبر مادر بزرگش فاطمه بنت اسد دفن نمود.
رحمت خدا بر أو باد آنگاه كه به دنيا آمد، و آن هنگام كه شهيد شد، و آنگاه كه براى انتقام از دشمنانش در پيشگاه عدل الهى حاضر مى گردد.
مى توان پرسيد:
1 - از كجا خانهء پيامبر از آن عايشه بوده مگر پدرش در مقابل محبوبهء خدا نگفت: پيامبران از خود ارثى بجا نمى گذاردند، و شايد دختران از بردن ارث محرومند؟!
2 - اگر ارث هم صحيح باشد أو يك نهم از يك هشتم خانه، يعنى يك هفتاد و دوم خانه پيامبر را به ارث مى برد، زيرا پيامبر نه زن داشت و هر زن يك هشتم ارث را مالك است و قبر پدرش بيشتر از حد أو بود.
3 - علاوه بر اين، زن از زمين ارث نبرده و از قيمت عمارت ارث مى برد.
4 - عايشه كينهء بسيارى از خاندان على و زهرا عليهما السلام داشت، تا آنجا كه با وجود محرم بودن با امام حسن و حسين عليهما السلام از آنان رو گرفته و از پشت پرده با ايشان سخن مى گفت، و بعد از مرگ عبد الرحمان بن عوف (كه در شورى بر ضد على عليه السلام رأى داد) اجازه داد كه أو را در كنار قبر پيامبر دفن نمايند، اين اقدام عايشه تا آنجا زشت و كريه بود كه أبو هريرة فرياد زد: به من بگوئيد اگر پسر موسى بن عمران از دنيا مى رفت آيا در كنار پدرش دفن نمى شد من خودم از پيامبر شنيدم كه مى فرمود: حسن و حسين پيشواى جوانان اهل بهشتند! (1) جواد قيومى اصفهاني 1 / 2 / 1374
فصل اول نيايشها و ادعيهء آن حضرت 1 - ادعيهء آن حضرت در ثناء الهى و درخواست حوائج از أو 2 - ادعيهء آن حضرت در مورد نماز و آنچه به آن ارتباط دارد 3 - ادعيهء آن حضرت در رفع خطرات و بيماريها 4 - ادعيهء آن حضرت در امور متفرقه
1 - ادعيهء آن حضرت در ثناء الهى و درخواست حوائج از أو * در تنزيه خداى بزرگ در روز چهارم ماه * در مناجات * در طب مغفرت * در طلب مغفرت و بر آورده شدن حاجات * در طلب اخلاق هاى نيكو * براى طلب يارى و يقين از خدا
(1) دعاى آن حضرت در تنزيه خداى بزرگ در روز چهارم ماه پاك و منزه است خدائى كه بر اسرار قلبها آگاهست، پاك و منزه است كسى كه شمارش گناهان را مى داند، پاك و منزه است آنكه چيزى در آسمانها و زمين از ديد او پنهان نيست، پاك و منزه است آگاه بر رازها و داناى بر پنهانيها.
پاك و منزه است آنكه اندك چيزى در زمين و آسمان از أو پنهان نمى باشد، پاك و منزه است آنكه رازها برايش آشكار، و اسرار برايش هويداست، پاك و منزه است خداوند و ستايش مخصوص اوست.
(2) دعاى آن حضرت در مناجات پروردگارا! تو بعد از تمامى مخلوقات باقى مانده، و هيچ موجودى بعد از تو وجود نخواهد داشت، پروردگارا كار نيك هر كس از تو منشاء گرفته، و كارهاى زشت هر فرد از خطا و اشتباه خود اوست، پس نيكوكار
از يارى و عنايت تو بى نياز نيست، و آنكه كار زشت انجام داد غير تو فرد ديگرى را پيدا نكرده، و از تحت قدرت و حكومت تو خارج نشده است.
بارالها! عنايت تو را شناخته و به وسيله تو بسوى دينت هدايت شدم، و اگر ياريت نبود تو را نمى شناختم، پس اى كسى كه اين گونه مى باشد و كسى چون او نيست، بر محمد و خاندانش درود فرست و اخلاص در عمل و وسعت در روزى به من عطا فرما، خدايا بهترين ساعات عمرم را آخرين ساعات زندگيم قرار ده، و بهترين اعمالم را آخرين كارهايم مقدر فرما، و بهترين لحظاتم را زمانى قرار ده كه تو را ملاقات مى كنم.
خدايا! بر من منت نهادى تا در محبوبترين چيزها نزد تو، يعنى ايمان به تو و شهادت به رسالت پيامبرت، فرمانبردارى تو را بنمايم، و در مبغوض ترين چيزها نزد تو، يعنى شرك و دوگانه پرستى و تكذيب پيامبرت، تو را معصيت نكنم، پس آنچه در ميان اين دو است را بر من ببخشاى، اى بهترين رحم كنندگان.
(3) دعاى آن حضرت در طلب مغفرت پروردگارا! به تو نزديكى مى جويم با جود و بخششت، و با بنده و فرستاده ات محمد، كه درود تو بر او و خاندانش باد، و با فرشتگان مقرب
و پيامبران و رسولانت، تا اينكه بر محمد بنده و فرستاده ات و بر خاندان أو درود فرستى، و از لغزشم درگذرى، و گناهانم را پوشانده و آنها را بيامرزى، و حاجاتم را برآورده و به سبب كارهاى زشتم مرا عذاب نكنى، بدرستى كه عفو و بخشش تو مرا شامل مى شود، و تو بر هر كار قادر و توانايى.
(4) دعاى آن حضرت در طلب مغفرت و برآورده شدن حاجات اى توشه ام در هنگام سختى، اى فرياد رسم در زمان گرفتارى، اى سرپرستم در نعمتها، اى برآورنده حاجتها، اى پناهم در لغزشگاهها، اى رهاننده ام از هلاكت و بدبختى، اى همراه و ياورم در تنهايى.
خطا و لغزشم را ببخش، و كارم را آسان فرما، به اجتماعمان گرمى بخش، و حاجتم را برآور، و كارم را اصلاح گردان، آنچه كه بدان اهتمام دارم را كفايت كن، و در كارم گشايش عطا فرما، و تا آنگاه كه زنده ام و بعد از مرگ بين من و سلامتي و عافيت هرگز جدائى مينداز، به رحمتت
اى بهترين رحم كنندگان.
(5) دعاى آن حضرت در طلب اخلاقهاى نيكو اى كسى كه فرار كنندگان بسوى او مى گريزند، و كسانى كه در هراسند به او انس و الفت گرفته و دل گرم مى شوند، بر محمد و خاندانش درود فرست، و دلگرميم را به خودت قرار داده، كه شهرهايت برايم تنگ شده است، و توكل و اعتمادم را بر خودت مقدر فرما، كه دشمنانت بسوى من چشم دوخته اند.
پروردگارا بر محمد و خاندانش درود فرست و مرا آنگونه قرار ده كه بسوى تو توجه كرده و با ياريت تلاش كنم، و بر تو توكل كرده و بسوى تو تضرع و زارى نمايم.
خداوندا! هر صفتى كه با آن تو را ستودم، و هر دعائى كه تو را بدان خواندم، و رضايت و محبت و خشنودى تو را در برداشت، مرا بر آنها زنده بدار و بميران، و آنچه را كه از آن ناخشنود بودى، مرا از آن بسوى آنچه موجبات خشنودى تو را فراهم مى سازد متوجه ساز.
از گناهانم بسوى تو روى آورده، و از خطايم استغفار مى كنم، و نيرو و توانى جز با قدرت تو ميسر نيست، معبودى جز تو نبوده و او بردبار
و بزرگوار است، و بر محمد و خاندانش درود فرست، و كارهاى مهم ما را در دنيا و آخرت در سلامتي و عافيت كفايت فرما.
(6) دعاى آن حضرت براى طلب يارى و يقين از خدا پروردگارا! از تو مى خواهم در مقابل هر كار كه توان روياروئى با آن را ندارم، توانى به من ارزانى دارى كه اميد آن را نداشته و فكرم بدان خطور نكرده، و بر زبانم جارى نشده باشد، و يقينى به من عطا فرمائى كه مرا از حاجت خواستن از غير تو باز دارد، بدرستى كه تو بر هر كار قادر و توانائى.
2 - ادعيهء آن حضرت در مورد نماز و آنچه به آن ارتباط دارد * در قنوت نماز وتر * در قنوت * در هنگام قنوت * در طلب باران * در كنار درب مسجد
(7) دعاى آن حضرت در قنوت نماز وتر پروردگارا! مرا در زمره كسانى قرار ده كه ايشان را هدايت كرده اى، و سلامت دار به همراه كسانى كه به آنان سلامتي عطا فرموده اى، و مرا سرپرستى كن در ميان افرادى كه ايشان را سرپرستى نموده اى، و در آنچه به من عطا كرده اى بركت عنايت نما، وشر و بدى آنچه مقدر كرده اى را از من دور دار، تو حاكم بوده و كسى بر تو حكم نمى كند، بدرستى كه تو هر كه را سرپرستى كنى ذليل نمى گردد.
(8) دعاى آن حضرت در قنوت اى آنكه با قدرت أو مظلوم يارى شده، و با كمك أو مجروح التيام مى يابد، فرمانت پيشى گرفته، و امرت پايان پذيرفته، و تو بر هر كار توانا، و بر آنچه مى گذرد دانائى.
اى آنكه در هر پنهانى حاضر، و بر هر راز و نهانى آگاهى، و پناه هر مضطر و درمانده اى، اوهام در يافتن تو گم گشته، و علوم از رسيدن به كنه تو درمانده اند، و تو خدائى هستى كه پايدار و دائمى و جاودانى.
آنچه بدان دانا و در آن حكيم بوده، و از آن شكيبا و بردبارى، را مى بينى، و تو بر يارى كردن براى بر طرف ساختن آن و بر بازداشتن از آن قادرى، و بازگشت هر كار بسوى توست، هم چنان كه آغاز آن از فرمان تو بوده است.
از تصميمات هر گروهى جدا بوده و راز و نهان ديگران را مخفى مى دارى، آنچه حكم كرده اى را اجرا نموده، و آنچه از دسترس تو دور نمى باشد را تأخير مى اندازى، آنچه عقول در مشيت تو بدان قادر بوده اند را به آنها داده اى، تا هر كه هلاك مى گردد يا به راه راست هدايت مى شود با دليل و برهان توأم بوده، و نزد خداوند عذرى نداشته باشند، و بدرستى كه تو شنوا و دانا، و يگانه و بينائى.
پروردگارا! تو يارى كننده بوده و توكل و اعتماد بر توست، و تو شايستگى سرپرستى مخلوقاتت را دارى، و تمام جهان در اختيار توست، هر تأثير و تأثري در جهان را شاهد بوده، و به هر تغييرى آگاهى، اعراض و روى گرداندن مكاران، و تمايل آنان به دنياى فانى و زينتهاى زود گذرآن - كه عقاب الهى را بدنبال خود دارد - و نيز مبارزه نكردن آنان، و بازگشتشان از دين، و بدون ياور شدنم، و نداشتن پشتيبانى براى خود، را ديده اى، از تو يارى خواسته و به ريسمان محكم تو چنگ زده و بر تو توكل مى نمايم.
پروردگارا! تو مى دانى كه از هيچ كوششى فروگذار نكرده، و از هيچ عملي دريغ ننموده ام، تا آنگاه كه قدرتم كاسته شد و تنها ماندم، از اينرو راهى را انتخاب كردم كه پيشينيان من براى رفع دشمنى و ساكن نمودن طغيان و آشوب در جهت جلوگيرى از خونريزى شيعيان برگزيده بودند، و آنچه اوليائم از امور دنيا و آخرت حراست كرده اند، را پاسدارى نمودم.
از اينرو خشمشان را تحمل كرده، و روششان را متابعت نموده، و راهشان را پذيرفته، و با نشانه آنان شناخته شده ام، تا آنگاه كه يارى تو فرا رسد، و تو يارى كننده حق مى باشى، اگر چه مطلوبمان از ما دور باشد، و زمان براى نابودى دشمنان گذشته باشد.
خداوندا! بر محمد و خاندانش درود فرست، و آنان را به همراه دشمنانت در عذاب ابدى داخل كن، و چشمانشان را از يافتن راه حق كور نما، ايشان را در لذات دنيوى فرو بر، تا مرگ آنان بطور ناگهانى فرا رسد، در حالى كه در غفلت بسر مى برند، يا در آن هنگام كه در خواب فرو رفته اند، با حقيقتي كه تو آن را يارى كرده و قدرتى كه با آن دشمنانت را مجازات مى كنى، و علمى كه آن را آشكار مى گردانى، بدرستى كه تو بزرگوار و دانائى.
(9) دعاؤه عليه السلام (9) دعاى آن حضرت در هنگام قنوت پروردگارا! بدرستى كه تو پروردگار رؤوف، پادشاه عطوف، مهربان و بردبار بوده، و تو پناه سرگردان متحير، و راهنماى گمراه بازمانده بوده، و به اسرار و رازهاى نهانى آگاهى، هم چنان كه گفتار گويندگان را نظاره گر هستى.
از تو مى خواهم به علم هاى نهانى ات از رازهاى باطن، كه بر محمد و خاندانش درود فرستى، درودى كه با آن از تلاش گران گذشته پيشى گرفته و از تلاش گران آينده سبقت گيريم، و بين ما و خودت رابطه اى برقرار كن، كه براى كسانى كه آنان را براى خود ساخته اى برقرار مىنمائى.
و گمانهاى باطل و آشوب گران ويران گر آن را نابود نسازد، تا اينكه در دنيا فرمانبر تو، و در آخرت در جوار تو جاودانه باشيم.
(10) دعاى آن حضرت در طلب باران پروردگارا! ابرها را براى ما با گشودن درهايش براى ريزش آبهاى بسيار و فراوان و پى د رپى به حركت در آور.
اى بخشنده! براى ما باران فرو ريز، پى در پى فراگير روياننده، قفلهايش را بگشا، و موانعش را بر طرف كن، و ريزش آن را آسان گردان، و در آمدن آن براى نمناك ساختن دشتها بوسيله ريزش آب تسريع فرما.
اى تلاش گر برايمان باران فرو ريز، بارانى قطره قطره، فراوان و بسيار، پى در پى و فراگير، نمناك كننده، وسيع و كافى، سريع و پاكيزه و روياننده، گوارا و مبارك، عريض و گسترده، كه دشتها را نمناك سازد.
در كوه و دشتمان، و شهر و بيابانمان باران فرو ريز، تا قيمتهايمان را كاهش داده، و در كيل و وزنمان بركت عطا كنى، روزيمان را بما بنمايان، و قحطى را معدوم ساز، اى پروردگار جهانيان اجابت فرما.
.
(11) دعاى آن حضرت در كنار درب مسجد روايت شده آن حضرت هنگامى كه به درب مسجد مى رسيد سر را بلند كرده و مى فرمود:
پروردگارا! ميهمانت كنار در خانه ات ايستاده، اى نيكوكار گناهكار به درگاهت آمده، پس اى بزرگوار در مقابل زيبائيهايى كه نزد توست از كار زشت من درگذر.
3 - ادعيهء آن حضرت در رفع خطرات و بيماريها * در پوشيده مانده از خطرات * در دفع شدائد * در دفع حزن واندوه * در دفع كيد دشمنان وشر آنان * بر عليه دشمنانش * بر عليه دشمنش (آنگاه كه نزد معاويه رفت) * بر عليه ابن زياد * بر عليه مردى از بنى اميه * در دفع شر همسايه * براى درد پا * در دفع چشم زخم
(12) دعاى آن حضرت در پوشيده ماندن از خطرات پروردگارا! اى آنكه بين دو دريا مانع و فاصله قرار دادى، اى داراى نيرو و توانمندى، اى آنكه جايگاهش برتر است، چگونه از تو در هراس باشم در حالى كه تو اميدم مى باشى، و چگونه مورد ستم واقع شوم در حالى كه تو پناهم هستى.
پس با پوشش خود مرا از دشمنانت پوشيده دار، و صبر و بردباريت را بر من فروريز، و با قدرتت مرا بر دشمنانم يارى گردان، و با ياريت كمك فرما، پناه توئى و اعتماد بر توست، پس در كارم گشايش و فرج مقدر كن.
اى آنكه اهل مكه را در مقابل اصحاب فيل يارى كرده، و پرندگان ابابيل را براى آنان فرستادى، تا ايشان را با سنگهاى آتشين سنگ باران كردند، هر كه با من دشمنى مى كند را عقوبت كن.
خداوندا! شفاء از هر بيمارى، و يارى بر دشمنان، و توفيق بر آنچه
خشنودى تو در آنست را از تو مى خواهم.
اى پروردگار هر كه در آسمان و زمين و در ميان آنها و در زير زمين است، از تو شفا طلبيده و از تو بخشش مى خواهم، و بر تو توكل مى كنم، و خداوند آنان را كفايت كرده، و او شنوا و داناست.
(13) دعاى آن حضرت در دفع شدائد بنام خداوند بخشندهء مهربان، خداوندا به جايگاهت و مكانهاى عزتت و ساكنين آسمانهايت، و پيامبران و رسولانت، از تو مى خواهم كه دعايم را اجابت كنى، چرا كه در سختى قرار گرفته ام.
خدايا! از تو مى خواهم كه بر محمد و خاندانش درود فرستى و امر مشكلم را آسان فرمايى.
(14) دعاى آن حضرت در دفع حزن واندوه روايت شده: هرگاه آن حضرت محزون مى گرديد در اتاقى قرار
گرفته و اين دعا را مى خواند:
اى كهيعص، اى نور، اى پاكيزه، اى دانا، اى خداوند، اى بخشنده - سه بار.
گناهانى كه نعمت و عذاب را بر من فرود مى آورد، و گناهانى كه نعمت ها را به نقمت مبدل مى سازد، و گناهانى كه پرده هاي حيا را مى درد، و گناهانى كه بلا را نازل مى كند، و گناهانى كه فنا و نابودى را تسريع مى گرداند، را بيامرز.
و گناهانى كه دشمنان را مسلط مى سازد، و گناهانى كه اميدها را نا اميد مى كند، و گناهانى كه دعا را رد مى كند، و گناهانى كه از نزول باران ممانعت به عمل مى آورد، و گناهانى كه هوا را تاريك مى كند، و گناهانى كه پرده ها را مى درد، را بر من ببخشاى.
آنگاه به آنچه مى خواهد دعا مى كند.
(15) دعاى آن حضرت در دفع كيد دشمنان وشر آنان پروردگارا! به يارى تو در مقابل دشمنان ايستادگى كرده، و از شرور
آنان به تو پناه مى آورم، و از تو بر عليه ايشان يارى مى طلبم، به هر چه مى خواهى و هر گونه كه مى خواهى مرا بر آنان يارى فرما، اى بهترين يارى كنندگان.
(16) دعاى آن حضرت بر عليه دشمنانش خداوندا! من آن را بسوى تو خوانده و از مخالفتت برحذر داشتم، و ايشان را امر و نهى نمودم، اما ايشان از پذيرش دعوتم غافل و از ياريم باز ايستاده، و از اطاعتم كوتاهى كرده، و دشمنانم را يارى نمودند.
خدايا! پس عذاب وسخط و عقابت كه شامل ستمكاران مى گردد را بر آنان فرو ريز.
(17) دعاى آن حضرت بر عليه دشمنش، آنگاه كه نزد معاويه رفت بنام خداوند بخشندهء مهربان، بنام خداوند برتر و والاتر، پروردگارا اى پابرجا تو از هر عيب و نقصى منزه هستى، پاك و منزه است زنده اى كه نمىميرد.
از تو مى خواهم همانگونه كه دانيال را درون چاه از گزند شيران نجات دادى، و به او صدمه اى نرساندند، مرا از آزار اين مرد، و هر انسان و جن كه در شرق و غرب جهان است در امان دارى، و گوشها و چشمها و قلبها و اندامشان را در اختيار بگير.
مرا با نيرو و توانمندى خودت از كيد و مكر آنان در امان دار، و از آنان و از هر ستمگر كينه توز و هر شيطان رانده شده اى، كه به روز قيامت ايمان ندارد، در امان دار.
بدرستى كه سرپرست من خداوندى است كه كتاب را نازل فرمود و نيكان را سرپرستى مى كند، پس اگر روى گرداندند بگو خداوند مرا كفايت مى كند، معبودى جز أو نبوده، بر او توكل كرده و او پروردگار جهانيان است.
(18) دعاى آن حضرت بر عليه ابن زياد پروردگارا! انتقام من و شيعيانم را از ابن زياد بگير، و مجازات سريعى را در مورد او به عمل آور و به ما نشان ده، بدرستى كه تو بر هر كار توانائى.
(19) دعاى آن حضرت بر عليه مردى از بنى اميه روايت شده: مردى از بنى اميه به آن حضرت كلمات درشتى گفته، و فحش و ناسزاى بسيارى را به ايشان و پدرش نسبت داد، آن حضرت فرمود:
پروردگارا! نعمتي كه به أو داده اى را به عذاب مبدل كن، و او را براى عبرت ديگران زن گردان.
آن شخص به خود نظر افكند، ديد به زن مبدل شده است.
(20) دعاى آن حضرت در دفع شر همسايه شخصى نزد آن حضرت از آزار همسايه اش شكايت كرد، آن حضرت فرمود: بعد از نماز مغرب دو ركعت نماز بگذار، و سپس بگو:
اى آنكه كيد و مكرش قوى است، اى پايدار، با قدرتت تمامى مخلوقاتت را در اختيار خود قرار داده اى، شر فلان فرد را با هر چه خواهى بگير.
و در روايتى آمده:
اى نيرومند، اى آنكه مكر وكيدش قوى است، اى پايدار، با قدرتت
تمامى مخلوقاتت را در اختيار گرفته اى، بر محمد و خاندانش درود فرست و رنج فلان فرد را با هر چه مى خواهى از من دور دار.
(21) دعاى آن حضرت براى درد پا از آن حضرت روايت شده كه فرمود: نزد امام حسين عليه السلام بودم كه فردى شيعه از بنى اميه نزد ايشان آمد و گفت:
اى پسر پيامبر به خاطر درد پا نمى توانم نزد تو بيايم، فرمود: چرا دعاى حضرت امام حسن عليه السلام را نمى خوانى، فرمود: آن كدامست؟
فرمود:
بدرستى كه گشايش و پيروزى آشكارى را براى تو فراهم آورديم، تا خداوند از گناهان گذشته و آينده تو درگذرد - تا آنجا كه فرمايد: - و خداوند استوار و حكيم است (1).
(22) دعاى آن حضرت در دفع چشم زخم از آن حضرت روايت شده كه فرمود: دواء چشم زخم آنست كه بخوانى:
و آن گاه كه كافران آيات قرآن را شنيدند، نزديك بود با چشمهاى خود تو را چشم زخم زنند، و مى گويند اين شخص ديوانه است، و در حالى كه اين كتاب الهى جز تذكر و پند براى جهانيان چيز ديگرى نيست.
4 - ادعيهء آن حضرت در امور متفرقه * در پناه بردن به خدا از بعضى از امور * در كنار ركن يمانى * هنگامه افطار * در شب قدر * در كيفيت تبريك ولادت فرزند پسر * هنگام احتضار براى طلب رحمت الهى
(23) دعاى آن حضرت در پناه بردن به خدا از بعضى از امور پروردگارا! از قلبى كه مى شناسد، و زبانى كه توصيف مى كند، و اعمالي كه مخالفت كرده مى شود، به تو پناه مى برم.
(24) دعاى آن حضرت در كنار ركن يمانى روايت شده: امام حسن عليه السلام كنار ركن يمانى قرار گرفته و فرمود:
پروردگارا! به من نعمت ارزانى داشتى ولى سپاسگزارم نيافتى، و مرا به نارا حتى دچار ساختى ولى صبور و شكيبايم نديدى، پس نعمتت را به سبب ترك شكر سلب نكرده، و ناراحتى را به سبب ترك صبر و شكيبائى استمرار نمى بخشى، پروردگارا از بزرگوار جز بزرگوارى انتظار نمى رود.
(25) دعاى آن حضرت هنگام افطار از آن حضرت روايت شده كه فرمود: هر روزه دار در زمان افطار يك دعاى مستجاب دارد، در اولين لقمه خود بگويد:
بنام خدا، اي داراى بخشش بسيار، مرا ببخشاى.
و در روايتى آمده:
بنام خداوند بخشندهء مهربان، اى داراى بخشش بسيار، مرا ببخش.
هر كه هنگام افطار اين دعا را بخواند بخشيده مى شود.
(26) دعاى آن حضرت در شب قدر اى كه از شدت ظهور پنهان و در ناپيدائى آشكارى، اى ناپيدائى كه هيچ چيز بر تو مخفى نيست، اى آشكارى كه ديده نمى شود، اى توصيف شده اى كه هيچ توصيف شده اى به ذات تو پى نبرده و تو را تحديد به مقدارى ننمايد.
اى غائبى كه هرگز گم نشده اى، واى شاهدى كه مشاهده نمى شوى، اگر جستجو شوى پيدا نشده، و آسمانها و زمين و آنچه در آنهاست لحظه اى از تو خالى نمى باشد، با كيفيتى درك نشده و با مكان تعيين نمى گردى.
نورانيت نور از توست، و پروردگار هر پرورش دهنده اى، و به تمام كارها احاطه دارى، پاك و منزه است آنكه چيزى همانند أو نيست و او شنوا و بيناست، پاك و منزه است آنكه چنين است و همانندى ندارد.
(27) دعاى آن حضرت كيفيت تبريك براى ولادت فرزند پسر روايت شده: براى آن حضرت فرزند پسرى به دنيا آمد، قريش نزد ايشان آمده و گفتند: تو را به خاطر داشتن اسب سوار تبريك مىگوئيم، امام فرمود: اين چه كلامى است، بگوئيد:
بخشنده را شكر گذارده، و در آنچه به تو داده شده بركت عطا شود، و خداوند أو را به نهايت درجه برساند، و از نيكى أو تو را بهره مند سازد.
(28) دعاى آن حضرت هنگام احتضار براى طلب رحمت الهى از رؤبة بن مصقله روايت شده كه گفت: آن حضرت هنگام احتضار
فرمود: بستر مرا به حياط ببريد، أو را بيرون بردند، سر بلند كرد و اين دعا را خواند:
خداوندا! من جانم كه عزيزترين چيزها نزد من بوده و همانند آن چيزى را در اختيار ندارم را به تو مى سپارم.
خدايا! مرا مورد رحمتت قرارده، و در تنهائى قبر مونس من باش.
فصل دوم (1) خطبه هاي آن حضرت * براى تحريض مردم به جنگ جميل * براى تحريض اهل كوفه به جنگ جمل در جنگ جمل براى تحريض مردم به جنگ * براى تحريض اهل كوفه به جنگ جمل براى تحريض اهل كوفه به جنگ جمل * در تحريض مردم به يارى پدرش * در تحريض مردم به يارى پدرش * در فضيلت اهل بيت * در جنگ صفين براى تحريض مردم به جنگ * بعد از آنكه أبو موسى در صفين آنگونه حكم كرد * در حمد الهى و فضيلت پدرش * در فضيلت الهى و فضيلت پدرش * در فضيلت اهل بيت * در فضيلت اهل بيت بعد از شهادت پدرش * در فضيلت خودش و پدرش * هنگاميكه پدرش وفات يافت * هنگاميكه پدرش وفات يافت * بعد از بيعت با أو * در تحريض اصحابش به جنگ
فصل دوم (2) خطبه آن حضرت * در مذمت اصحابش به خاطر عدم اهتمامشان به جهاد * در حيلهء اصحابش به آن حضرت * هنگاميكه اصحابش به معاويه پيوستند * در كوفه قبل از صلح * هنگاميكه قصد صلح كردن را نمود * هنگاميكه از جراحت سلامتي حاصل شد * هنگاميكه با معاويه صلح كرد * بعد از انجام صلح * در علت صلح ايشان با معاويه * در فضيلت پدرش بعد از آنكه صلح كرد * در شناخت خودش در فضيلت خود و پدرش * در شناسائى خود و صفات زمامدار * در شناسائى خود و معاويه * در توصيف خود و معاويه در توصيف خودش به پيروى از آنان * در علت صلح ايشان * هنگاميكه ايشان را بر بيعت معاويه مورد سرزنش قرار دادند * در مورد علت صلح خود * بعد از آنكه اصحابش از أو خواستند نقض بيعت كند
(1) خطبه آن حضرت براى تحريض مردم به جنگ جمل سپاس خدائى را سزاست كه استوار و قدرتمند و يگانه و توانا و بزرگ وبرتر است، براى شما مساوى است كه سخن را آرام گوئيد يا بلند بر زبان آوريد، و آنكه در تاريكى شب پنهان شده و در روشنائى روز حركت مى كند، أو را سپاس مى گويم بر آزمايش نيكو و نعمتهاى پياپى، بر آنچه دوست داشته و زشت مىشماريم، از سختى و آسايش.
و گواهى مى دهم كه معبودى جز خداوند نبوده، يگانه است و شريكى ندارد، و محمد بنده و فرستاده اوست، خداوند به نبوت أو بر ما منت نهاد، و به رسالتش مخصوص گرداند، و وحيش را بر أو نازل كرد، و او را بر تمامى موجودات برگزيد، و در زمانيكه بتها پرستيده و شيطان اطاعت و خداوند انكار مى شد، أو را بسوى جن و انس فرستاد، درود خدا بر أو و بر خاندانش باد، و برترين پاداش پيامبران را به أو عطا نمايد.
اما بعد، من چيزى نمى گويم جز آنچه شما مى دانيد، أمير المؤمنين على بن ابى طالب كه خداوند أو را به امرش ارشاد و ياريش
نيرومند گرداند، مرا بسوى شما فرستاده، شما بسوى راه نيك و عمل به كتاب و جهاد در راه خدا مى خواند، و اگر چه هم اكنون آن را ناپسند مى شماريد، اما بخواست خدا در آينده محبوب شما خواهد بود.
و مى دانيد كه على عليه السلام به تنهائى نماز گذارد، و در روزى كه أو را تصديق كرد در سن ده سالگى بود، آنگاه در تمامى جنگها با ايشان شركت كرد، و از تلاشش در كسب خشنودى خدا و اطاعت پيامبر و ارزشهايش در اسلام همه آگاهى داريد.
و همواره پيامبر از أو راضى بود، تا آنگاه كه چشمان أو را با دست خويش بر هم نهاد، و به تنهائى أو را غسل داد، در حالى كه فرشتگان أو را يارى كرده و پسر عمويش فضل برايش آب مى آورد، آنگاه أو را داخل قبر خود نهاد، و پيامبر در قضاء ديون و وعده هايش به أو وصيت كرد، و ديگر امورى كه خدا بر أو منت نهاده است.
و سوگند به خدا كه آنان را بسوى خود نخواند، و مردم همانند شتران خشمگين هنگام وارد شدن بر آب بر أو هجوم آوردند، و آزادانه با أو بيعت كردند، آنگاه گروهى پيمانشان را شكستند، در حالى كه چيزى را بدعت نگذارد و خلافى را مرتكب نشد، بلكه به خاطر حسادت با أو و تجاوز نمودن بر أو.
پس اى بندگان خدا بر شما باد به تقواى الهى و تلاش و صبر و يارى گرفتن از خدا و حركت به سمتى كه امير المؤمنين شما را به آن جهت خوانده است.
خداوند ما وشما را حفاظت كند به آنچه اولياء و فرمانبرداران خود را حفاظت كرده است، و به ما وشما تقواى خود را الهام كند، و ما وشما را در جهاد با دشمنانش يارى گرداند، و براى خود وشما از خداوند بخشش را خواستارم.
(2) خطبه آن حضرت براى تحريض اهل كوفه به جنگ جمل روايت شده: امير المؤمنين عليه السلام امام حسن عليه السلام و چند نفر از اصحابش را براى يارى خواستن به همراه نامه اى بسوى كوفه فرستاد.
هنگامى كه امام حسن عليه السلام به همراه عمار وارد كوفه شد، مردم دور ايشان اجتماع كردند، امام در اجتماعشان حضور يافت، و پس از حمد و ثناى الهى فرمود:
اى مردم! ما آمده ايم تا شما دعوت كنيم به خدا و كتابش، و سنت پيامبرش، و به فقيه ترين فقيه مسلمانان، و عادل ترين كسى كه شما آنان
را عادل مى شماريد، و برترين كسى كه شما آنان را برتر مى دانيد، و با وفاترين كسى كه با أو بيعت كرده ايد، آن كس كه فهم قران أو را عاجز نكند، و چيزى از سنت بر أو پوشيده نيست، و كسى بر أو سبقت نگرفته است، بسوى كسى كه خداوند از دو جهت أو را به پيامبرش نزديك گرداند، نزديكى از جهت دين و از جهت خويشاوندى، كسى كه در هر نيكى بر مردم پيشى گرفته است.
بسوى كسى كه خداوند بوسيله أو پيامبرش را كفايت كرد در حالى كه مردم أو را خوار مى كردند، به أو نزديك شد در حالى كه مردم از أو دور بودند، با أو نماز گذارد در حالى كه مردم مشرك بودند، با أو جنگيد در حالى كه مردم فرار مى كردند، با أو مبارزه كرد در حالى كه مردم اكراه داشتند، أو را تصديق كرد در حالى كه مردم أو را تكذيب مى كردند، بسوى كسى كه پرچمى را باز نگرداند، و كسى بر أو سبقت نگرفته است.
و او از شما يارى مى خواهد وشما را بسوى حق مى خواند، و از شما مى خواهد كه بسوى أو برويد، تا أو را بر گروهى كه بيعتش را شكستنه و نيكان اصحابش را كشتند و كارگزارانش را كنار زدند، و بيت المالش را غارت كردند، يارى كنيد.
پس بسوى أو برويد، خداوند شما را رحمت كند، پس امر به معروف و نهى از منكر كنيد، و همانند صالحان در پيشگاهش حاضر شويد.
(3) خطبه آن حضرت در جنگ جمل براى تحريض مردم به جنگ اى مردم! دعوت فرمانده خود را بشنويد و بسوى برادرانتان برويد، به زودى كسى اين حكومت را بدست مى گيرد كه بسوى أو كوچ مى كنيد، به خدا سوگند اگر دانايان و عاقلان سرپرستى اين حكومت را به عهده گيرند، در اين دنيا بهتر و در آخرت نيكوتر است، پس دعوت ما را بپذيريد، و ما را يارى كنيد در آنچه شما و ما به آن دچار شده ايم.
(4) خطبه آن حضرت براى تحريض اهل كوفه به جنگ جمل اى مردم! امير المؤمنين عليه السلام مى گويد: من در اين راه حركت كرده ام، خواه ظالمانه و خواه مظلومانه، و من خداوند را به ياد مى آورم براى مردمى كه حقى را براى خداوند قائل است جز آنكه كوچ كند، اگر من مظلوم هستم مرا يارى كند، و اگر ظالم هستم حقم را از من بگيرد، و سوگند به خدا كه طلحه و زبير اولين كسانى هستند كه با من بيعت كردند، و اولين كسانى نيز مى باشند كه به من مكر و حيله زدند، آيا مالى را براى خود برداشته ام، يا حكمى را تغيير داده ام پس كوچ كنيد، و به كار نيك امر و از كار زشت باز داريد.
.
(5) خطبه آن حضرت براى تحريض اهل كوفه به جنگ جمل اى مردم! امير المؤمنين در گذشته تمامى شما را يارى نمود، و هم اكنون آمده ايم تا شما را بسوى أو بخوانيم، چرا كه شما پيشواى شهرها و رؤساى عرب هستيد.
و خبر بيعت شكستن طلحه و زبير و خروجشان به همراه عائشة به شما رسيده است، و آن ناشى از ضعف زنان و ضعف عقيدهء ايشان مى باشد، و خداوند فرموده: (مردان بر زنان تفوق دارند).
و به خدا سوگند مىخورم اگر كسى أو را يارى نكند، در ميان مهاجرين و انصار كه براى يارى أو مى آيند، و آنان كه خداوند از انسانهاى پاك كه براى أو مى فرستد، براى أو كافى مى باشد، خداوند را يارى كنيد تا شما را يارى كند.
(6) خطبه آن حضرت در تحريض مردم به يارى پدرش هنگاميكه به حضرت على عليه السلام خبر رسيد كه أبو موسى اشعرى مردم كوفه را از يارى امام برحذر مى دارد، امام حسن عليه السلام و مالك اشتر و عمار ياسر را بسوى أو فرستاد.
هنگاميكه داخل مسجد شدند امام بالاى منبر رفت، و چنين فرمود:
اى مردم! على عليه السلام راه هدايت است، هر كه داخل آن شود هدايت يافته، و هر كه مخالفت كند هلاك مى گردد.
(7) خطبه آن حضرت در تحريض مردم به يارى پدرش روايت شده: هنگاميكه على عليه السلام از مدينه حركت كرد و به نزديكى شهر كوفه رسيد، امام حسن عليه السلام و عمار وابن عباس را براى جلب حمايت مردم به كوفه فرستاد، هنگاميكه داخل مسجد شدند امام
بالاى منبر رفت و حمد و ثناى الهى را گفت، آنگاه نام پيامبر را ذكر كرد و بر أو درود فرستاد، و فضيلت پدرش و سابقه او در اسلام و نزديكى اش به پيامبر را يادآورى نمود، و اين كه او به خلافت از همه شايسته تر است، آنگاه گفت:
اى مردم! طلحه و زبير آزادانه و بدون اجبار و اكراهى بيعت كردند، آنگاه كوچ كرده و بيعتشان را شكستند، خوشا به حال آنكه در نبرد با كسانى كه به مبارزه با أو آمده اند سبكبال حركت كند، چرا كه جهاد با أو جهاد با پيامبر است.
(8) خطبه آن حضرت در تحريض مردم به يارى پدرش هنگاميكه سخنان عبد الله بن زبير (در مورد نسبت دادن قتل عثمان به امام) به حضرت على عليه السلام رسيد، به امام حسن عليه السلام فرمود: اى پسرم برخيز و خطبه اى بخوان، امام پس از حمد و ثناى الهى فرمود:
اى مردم! سخن عبد الله بن زبير بما رسيد، و سوگند به خدا آنگاه كه شهرها بر عثمان تنگ گرديده بود پدرش گناهانى را بى دليل به أو نسبت مى داد،، تا اينكه كشته شد، در حالى كه طلحه در زمان أو پرچمش را در بيت المال أو قرار داده بود.
اما سخن او: على امور مردم را متشتت ساخت، اين مطلب بزرگترين حجت بر پدر اوست، مى پندارد كه با دست بيعت كرده ولى با قلب بيعت ننموده، در حالى كه به بيعت اقرار كرده و ادعاى دوستى نموده، بايد براى سخنش دليل بياورد، و چگونه قادر بر اين كار خواهد شد.
و اما تعجب أو از اينكه مردم كوفه بر مردم بصره غالب شوند، تعجبى ندارد كه اهل حق بر اهل باطل غالب شوند، و به خدا سوگند، به جانم قسم مىخورم كه مردم بصره حق را خواهند دانست، وعده ما و آنان روزى است كه ما در پيشگاه خدا آنان را به محاكمه مىكشانيم، و خداوند با حق حكم مى كند، و او بهترين حكم كنندگان است.
(9) خطبه آن حضرت در فضيلت اهل بيت روايت شده: هنگاميكه امام على عليه السلام از جنگ جمل فارغ شد، بيمار گرديد، روز جمعه و انجام نماز جمعه فرا رسيد، از اينرو به پسرش امام حسن عليه السلام فرمود: اى پسرم نماز جمعه را همراه مردم بجاى آور، امام به مسجد رفت، آنگاه كه بر منبر قرار گرفت حمد و ثناى الهى گفت
و بر پيامبر درود فرستاد، سپس فرمود:
اى مردم! خداوند ما را براى خود اختيار كرد، و براى دينش به ما خشنود شد، و بر مخلوقاتش ما را برگزيد، و كتاب و وحيش را بر ما نازل فرمود، و سوگند به خدا كسى از حق ما چيزى را نخواهد كاست، جز آنكه خداوند در اين دنيا در جهان ديگر از حقش مىكاهد، دولتى بر عليه ما حكومت نمى كند، جز آنكه سرانجام به نفع ما خواهد بود، و خبر آن را به زودى خواهيد دانست.
آنگاه نماز جمعه را خواند، سخنان ايشان به گوش پدرش رسيد، هنگاميكه بازگشت و چشمان پدرش به أو افتاد نتوانست خود را كنترل كند، و چشمانش پر از اشك شد، و او را در بغل گرفت و بين چشمان آن حضرت را بوسيد و گفت: پدر و مادرم فدايت باد، فرزندانى كه بعضى از بعضى ديگرند، و خداوند شنوا و دانا است.
(10) خطبه آن حضرت در جنگ صفين براى تحريض مردم به جنگ سپاس خداى را سزاست كه معبودى جز أو نمى باشد، يگانه بوده و شريكى ندارد، و او را ثنا مى گويم آنگونه كه سزاوار آنست، از آنچه خداوند از حقش بر شما برتر گردانيد و نعمتهايش كه بر شما گسترده
گرداند، آنچه نامش بشمارش در نيايد، و شكرش ادا نشود، و وصف و قولى به او نرسد.
و ما در راه خداوند براى شما غضبناك شديم، چرا كه خداوند بر ما منت نهاد آنگونه كه أو سزاوار آنست، تا نعمتها و عطاها و بخششهايش را شكر گذاريم، سخنى كه در آن رضا و خشنودى به سوى خداوند بالا رود، و صداقت و راستى در آن نمودار باشد، تا گفتارمان را تأييد گرداند، و سزاوار موارد افزونترى از خداوند باشيم، سخنى كه زياد گردد و نابود نشود.
هر اجتماعى كه با هدفى واحد فراهم آمدند، نيرو يافته و پيمانشان استوار شد، پس آماده جنگ با معاويه و سپاهيانش شويد كه بسوى شما آمده است، و به خوارى نگرائيد كه ذلت و بندهاى دنيا را مىگسلد، و اقدام بر جنگ موجب بزرگوارى و بر كنارى از شكست و ذلت است، چرا كه هر گروهى از پذيرش خوارى امتناع ورزيدند خداوند دردها و ناكاميشان را بر مى دارد، و از خوارى بدورشان مى سازد، و به حقيقت رهنمونشان مى گرداند.
و آنگاه اين شعر را خواند:
از صلح آنچه را مى خواهى مى توانى گرفت، ولى از نفسهاى جنگ بيش از يك جرعه را نتوان نوشيد.
(11) خطبه آن حضرت بعد از آنكه أبو موسى در صفين آنگونه حكم كرد اى مردم! شما در كار عبد الله بن قيس و عمرو بن عاص سخن بسيار گفتيد، اين دو انتخاب شدند تا مطابق با كتاب خداوند حكم دهند، اما آن دو هوى و هوسشان را بر قرآن ترجيح دادند، و هر كه اين گونه عمل نمايد حكم ناميده نمى شود، بلكه محكوم عليه مى باشد.
عبد الله بن قيس در مورد انتخاب عبد الله بن عمر به خلافت خطا نمود، و در سه مورد دچار اشتباه شد: اينكه عمر پدر عبد الله أو را براى خلافت شايسته تشخيص ندانست و او را خليفه قرار نداد، نيز در اينكه أو را به امارتى منصوب نكرد، و در اينكه مهاجرين و انصار براى عبد الله بن عمر ارزشى قائل نبودند و كسانى كه داورى مى كردند كارى را به أو واگذار نمى كردند، و حكومت از جانب خداوند واجب شده است.
پيامبر سعد بن معاذ را در مورد بنى قريظه حكم قرار داد و او به حكم خداوند در ميان آنان حكم كرد، و پيامبر حكم أو را تنفيذ كرد، و اگر غير آن حكم مى كرد پيامبر اجرا نمى نمود.
(12) خطبه آن حضرت در حمد الهى و فضيلت پدرش روايت شده: امام على عليه السلام به امام حسن عليه السلام گفت: اى پسرم برخيز و خطبه اى بخوان تا صدايت را بشنوم، آن حضرت برخاست و چنين سخن گفت:
سپاس خدائى را سزاست كه يگانه است و بدون شبيه، جاودانه است بدون ساخته شدن، پايدار است بدون سختى، آفريدگار است بدون رنج و مشقت، توصيف شده است بدون آنكه نهايتى داشته باشد، شناخته شده است بدون محدوديت، استوار است و اين امر از ازل با أو مى باشد، قلوب از هيبتش در شگفتى، و عقول از عزتش حيران، و گردنها در برابر قدرتش خاضع است.
نهايت قدرتش بر قلب بشرى خطور نكرده، وكنه جلالت أو را مردم نمى يابند، و در نهايت عظمتش توصيف گران عاجز مى باشند، دانش دانايان به أو نرسد، و فكر متفكرين به تدبير امور أو راه ندارد، داناترين مردم به أو كسى است كه أو را به حد و نهايتى توصيف نكند، ابصار را درك كرده و اما ابصار أو را درك نمى كنند، و او دانا و آگاهست.
اما بعد، على عليه السلام درگاهى است كه هر كه داخل آن شود مؤمن بوده، و هر كه از آن خارج گردد كافر است، اين گفتار را مى گويم و از خداى بزرگ براى خود وشما طلب بخشش دارم.
(13) خطبهء آن حضرت در حمد الهى و فضيلت پدرش روايت شده: حضرت على عليه السلام به امام حسن عليه السلام گفت: برخيز و خطبه اى بخوان تا صدايت را بشنوم، آن حضرت برخاست و فرمود:
سپاس خداى را سزاست، آنكه هر كه سخن گويد صدايش را بشنود، و هر كه سكوت نمايد به آنچه در قلب دارد آگاهست، و هر كه زندگى كند روزى اش با اوست، و هر كه بميرد بازگشتش بسوى اوست، اما بعد، قبور جايگاه ما، و قيامت وعده گاهمان، و خداوند محاسبه گر ماست، على عليه السلام درى است كه هر كه از آن داخل شود مؤمن است، و هر كه از آن خارج گردد كافر است.
(14) خطبهء آن حضرت در فضيلت اهل بيت روايت شده: گروهى از مردم كوفه به امام حسن عليه السلام طعنه زدند
كه قادر نيست كلام خود را بيان نمايد، اين سخن به گوش أمير المؤمنين عليه السلام رسيد، امام حسن عليه السلام را خواست و فرمود: اى پسر پيامبر مردم كوفه در مورد تو سخنى مى گويند كه آن را زشت مىشمارم، خود را به مردم بنمايان، امام حسن عليه السلام گفت: من هنگامى كه چشمانم به شما مى افتد قادر به سخن گفتن نيستم، آن حضرت فرمود: من به كنارى مى روم، ندا داده شد و مردم جمع شدند، امام بالاى منبر رفت و خطبه اى بسيار كوتاه و بليغ خواند، كه مردم گريستند، آنگاه فرمود:
اى مردم! در سخن پروردگارتان بينديشيد كه فرموده: خداوند آدم و نوح و خاندان ابراهيم و خاندان عمران را بر جهانيان برگزيد، كه بعضى از آنها فرزندان يكديگرند، و خدا شنوا و دانا است.
پس ما فرزندان آدم، و از تيره نوح، و از برگزيدگان ابراهيم، و سلاله اسماعيل، و خاندان محمديم صلى الله عليه واله.
ما در ميان شما مانند آسمان برافراشته، و زمين گسترده، و خورشيد درخشان، و همانند درخت زيتونى هستيم كه به شرق و غرب متمايل نبوده و زيتونش بركت داده شده است.
پيامبر ريشهء آن، وعلى ساقهء آن و سوگند به خدا كه ما ميوه آن درختيم، هر كه به شاخه اى از شاخه هاي آن چنگ زند نجات يافته، و هر كه از آن تخلف ورزد در آتش سقوط مى كند.
آنگاه حضرت على عليه السلام از آخر جمعيت برخاست، در حالى كه رداء ايشان از پشت سرش كشيده مى شد، تا اينكه بالاى منبر كنار امام حسن عليه السلام قرار گرفت، و بين چشمهاى ايشان را بوسيد، و فرمود: اى پسر پيامبر حجتت را بر مردم ثابت كرده، و اطاعتت را واجب ساختى، پس واى بر كسى كه تو را مخالفت نمايد.
(15) خطبهء آن حضرت در فضيلت اهل بيت بعد از شهادت پدرش روايت شده: هنگامى كه أمير المؤمنين عليه السلام به شهادت رسيد، امام حسن عليه السلام بالاى منبر رفت و خواست سخنى بگويد، اما گريه ايشان را امان نداد، لحظاتى نشست آنگاه ايستاد و فرمود:
سپاس خدائى را سزاست كه در آغاز يگانه بود، و در ازل به خداوندى برترى يافت، به بزرگى و توانائى برتر گرديد، آغاز نمود آنچه را ايجاد كرد، و پديد آورد آنچه را كه خلق نمود، در حالى كه نمونه اى در گذشته از آنها وجود نداشت.
پروردگار مهربان به علم الهى خود و به دانش بسيارش موجودات را پديد آورد، و به سبب قدرت بسيارش مخلوقات را ايجاد نمود، از اينرو كسى را ياراى تبديل نمودن خلقش، و تغيير دادن موجوداتش، و مؤاخذه كردن در برابر حكمش نمى باشد، امرش را رد كننده، و خوانده اش را مانعى نمى باشد.
تمامى موجودات را خلق كرد، در حالى كه حكومتش را زوالى نبوده، و مدت آن را پايانى نمى باشد، برتر از هر چيز گشته، و به هر چيز نزديك است، براى خلقش تجلى كرده بدون آنكه ديده شود، و او در جايگاه برترى است.
به نورش پوشيده شده، و در برتريش اوج گرفته است، از اينرو از مخلوقاتش پوشيده گرديده است، بسوى ايشان شاهدى را فرستاد، و بين ايشان پيامبرانى را فرستاد، كه بشارت دهنده و ترساننده هستند، تا هر كه به هلاكت مى رسد، و هر كه هدايت يابد با دليل و برهان توأم باشد، و تا اينكه مردم بدانند آنچه نسبت به پروردگارشان در مورد آن جاهلند، و بعد از انكار أو را بشناسند.
و سپاس خدائى را سزاست كه خلافت را براى ما اهل بيت گرامى داشت، و مصيبت خود را در حق پيامبر بهترين پدر، نزد خداوند به حساب مى آوريم، و نيز مصيبت خود در حق أمير المؤمنين عليه السلام را نزد خداوند محاسبه مى كنيم، شرق و غرب جهان به شهادت أو دچار مصيبت
گرديد، سوگند به خداوند كه أو درهم و دينارى از خود بجاى نگذاشت، جز چهارصد درهم كه مى خواست براى خانواده اش از آن كنيزى را بخرد.
دوستم و جدم پيامبر به من خبر داد كه خلافت را دوازده امام از خاندان و برگزيدگان از آن حضرت بدست خواهند گرفت، تمامى ما يا به قتل مىرسيم يا مسموم مى گرديم.
آنگاه از منبر پائين آمد، وابن ملجم را فرا خواند، أو را نزد حضرتش آوردند، أو گفت: اى پسر رسول خدا مرا باقى گذار براى تو كار خواهم كرد، و در مورد دشمنت در شام تو را يارى مى نمايم، امام شمشيرى بر أو زد، أو دست خود را جلو برد، انگشت أو قطع گرديد، آنگاه ضربت ديگرى بر أو نواخت و او را به قتل رساند - لعنت الهى بر أو باد.
(16) خطبهء آن حضرت در فضيلت خودش و پدرش روايت شده: آن حضرت بعد از شهادت پدرش در ميان مسلمانان آمده و پدرش را به ياد آورد و فرمود:
أو آخرين اوصياى الهى و وصى آخرين پيامبر خداوند، و پيشواى راستگويان و شهداء و صالحان بود.
آنگاه فرمود:
اى مردم! ديشب مردى از ميان شما رفت كه نه از پيشينيان و نه از آيندگان كسى بر أو پيشى نمى گيرد، پيامبر هميشه پرچم جهاد را به أو مى سپرد، و جبرئيل از سمت راست، و ميكائيل از سمت چپ أو مى جنگيدند، و جز با پيروزى باز نمى گشت، و خداوند پيروزى مسلمانان را بدست أو تحقق مى بخشيد، أو در در زمان شهادت چيزى از طلا و نقره از خود باقى نگذارده، جز چيزى كه يكى از كودكانش داشت، و در بيت المال پولى را باقى نگذارد جز هفتصد درهمى كه از عطايش باقى مانده بود، و مى خواست براى ام كلثوم كنيزى بخرد.
آنگاه فرمود:
اى مردم! هر كس مرا مى شناسد كه مرا مى شناسد، و آنكه نمى شناسد بداند كه من حسن پسر على عليه السلام هستم.
آنگاه اين آيه كه حكايت قول حضرت يوسف است را خواند: (دين پدرانم ابراهيم و اسحاق و يعقوب را پيروى كردم).
من پسر انذار كننده، و من پسر خواننده بسوى خدا، و من پسر كسى هستم كه بعنوان رحمت براى جهانيان فرستاده شده است، و من از خاندانى هستم كه خداوند پليدى را از آنان دور ساخت و ايشان را پاك
و پاكيزه گرداند، و من از خاندانى هستم كه جبرئيل بر آنان نازل مى شد، و از خانهء ايشان بسوى آسمان عروج مى كرد.
و من از خاندانى هستم كه خداوند دوستيشان و ولايتشان را واجب گردانيد، و در آنچه بر پيامبر نازل كرد فرموده است: (بگو در برابر آنچه انجام داده ام اجر و پاداشى نمى خواهم، جز محبت به خاندانم را، و هر كه كار نيكى انجام دهد (ما هم بر پاداش نيكى أو مىافزائيم)، و نيكى كردن همانا دوستى ما خاندان است.
و در روايتى اين گونه آمده است:
اى مردم! در اين شب قرآن نازل شد، و در اين شب عيسى بن مريم به آسمان عروج كرد، و در اين شب يوشع بن نون به شهادت رسيد، و در اين شب پدرم امير المؤمنين رحلت كرد، سوگند به خدا كسى از اوصياء الهى بر پدرم در رفتن به بهشت سبقت نمى گيرد، و بعد از أو نيز كسى به پايهء أو نرسد.
و اگر پيامبر أو را به جنگى مى فرستاد، جبرئيل در سمت راست ، و ميكائيل در سمت چپ أو مى جنگيد، و از پولهاى زرد و سفيد چيزى را باقى نگذارد، جز هفتصد درهمى كه از قسمتش باقى مانده بود، و آن را جمع آورى كرده، تا براى خانواده اش خادمى بخرد.
(17) خطبهء آن حضرت هنگاميكه پدرش وفات يافت اى مردم! تقواى الهى پيشه سازيد، ما اميران و اولياى شما هستيم، و ما خاندانى هستيم كه خداوند در باره ما فرموده: (خداوند اراده كرده است كه از شما خاندان رجس و پليدى را دور گرداند وشما را پاك و پاكيزه گرداند).
(18) خطبهء آن حضرت هنگاميكه پدرش وفات يافت اى مردم! دنيا خانهء بلاء و آشوب است، و آنچه در آن است زائل
و نابود مى گردد.
تا آنجا كه فرمود:
و من با شما بيعت مى كنم به اين كه با هر كه جنگيديم بجنگيد، و با هر كه صلح كردم صلح كنيد.
مردم گفتند: شنيده و اطاعت مى كنيم، اى أمير المؤمنين، امرت را بيان نما.
(19) خطبهء آن حضرت بعد از بيعت با أو ما از حزب خدائيم كه پيروز مى باشيم، و از خاندان و نزديكان پيامبر هستيم، مائيم اهل بيت پاك و پاكيزهء رسول خدا، و يكى از دو يادگار گرانبهائى كه أو از خود بجاى گذاشت، ما يادگار رسول خدا بعد از كتاب خدائيم، كه بيان هر چيز در آن است، و باطل از پيش و پس در آن داخل نشده و همه چيز به آن باز مى گردد.
پس تفسير قرآن در اختيار ماست، ما هرگز در بيان مفاهيم قرآن اشتباه نمى كنيم، بلكه حقائق آن را آشكار مى سازيم، پس از ما فرمان بريد كه فرمانبرى از ما بر شما واجب است، زيرا به اطاعت خدا و پيامبرش مقرون مى باشد.
و خداوند مى فرمايد: (اى ايمان آورندگان از خدا و رسول أو و صاحبان امر از ميان خود پيروى كنيد، و اگر در چيزى اختلاف نموديد آن را به خدا و رسولش باز گردانيد.)، و (و اگر به پيامبر و صاحبان امر از ميان خودشان رجوع دهند كسانى كه حقايق را از قرآن استنباط مى كنند شما را آگاه خواهند ساخت).
وشما را بر حذر مى دارم از اينكه فرياد شيطان را بشنويد كه دشمن آشكار شماست، و از دوستان شيطان نباشيد كه خداوند در باره آنان فرمود: (شيطان رفتار آنان را برايشان زينت داد و گفت: امروز هيچ كس بر شما پيروز نخواهد شد و من شما را پناه مى دهم، ولى چون آن گروهها نمودار شدند شيطان به پيروان خود پشت كرد و گفت: من از شما بيزارم و من چيزى را مى بينم كه شما نمى بينيد).
آنگاه است كه پشت ها را آماج نيزه ها، و پيكرها را در معرض شمشيرها و تيرها، و بنيانها را عرصه شكستها مى سازيد، پس كسى كه از پيش ايمان نياورده ايمانش به أو سودى نمى بخشد و از كردارش خيرى نمى بيند، و خدا داناتر است.
(20) خطبهء آن حضرت در تحريض اصحابش به جنگ روايت شده: هنگاميكه معاويه بسوى عراق آمد و به پل منبج رسيد، منادى ندا كرد و همه را دعوت به اجتماع نمود، هنگاميكه مجتمع شدند امام بالاى منبر رفت، و پس از حمد و ثناى الهى فرمود:
اما بعد، خداوند فرمان جهاد را بر بندگانش نگاشت، اگر چه آنان را ناخوشايند باشد، و به مجاهدين مؤمن فرمود: (صبر كنيد كه خداوند با صابران است)، اى مردم به خواست و آرمانتان نمى رسيد مگر آنكه بر آنچه ناخوشايند مى شماريد صبر كنيد.
به من خبر رسيده كه معاويه دانسته است كه به سوى أو حركت كرده ايم، أو هم به جانب ما آمده است، خدا شما را ببخشايد، همگى بسوى نخيله كه قرارگاه ارتش است حركت كنيد تا بنگريد چه مىشود.
راوى گويد: امام در بيان اين كلمات بود، در حالى كه از نقض پيمان مردم در هراس بود.
(21) خطبهء آن حضرت در مذمت اصحابش به خاطر عدم اهتمامشان به جهاد به خدا سوگند، ما هرگز در مبارزهء با مردم شام پشيمانى و ترديدى نداريم، ما اكنون با دشمن با سلامت و صبر مىجنگيم، پس سلامت با دشمنى و صبر با نارا حتى مخلوط شده است، وشما آن روز كه (در جنگ صفين) همراه ما بوديد، دينتان پيشاپيش دنيايتان بود، ولى امروز دنيايتان دين شما را به پشت سر افكنده است، و ما براى شما وشما براى ما بوديد، اما اكنون دشمن ما شده ايد.
و در برابر دو گروه از كشته شدگان قرار داريد: كشته هائى كه در صفين بودند و بر آنها مىگرييد، و كشته هائى كه در نهروان خواستار انتقام آنهائيد، گريه كننده خوار، و انتقام جو خواستار انتقام است.
و معاويه ما را به كارى مى خواند كه در آن عزتى نيست، اكنون اگر براى مرگ آماده ايد بر أو حمله مى بريم و با ضربه هاي شمشير بر أو فرمان مىرانيم، و اگر خواهان زندگى هستيد دعوتش را مىپذيريم و به درخواستش رضايت مى دهيم.
هنوز سخنان امام پايان نيافته بود كه از همه سوى لشكر فرياد برآمد:
زنده مىمانيم، زنده مىمانيم.
(22) خطبهء آن حضرت در حيلهء اصحابش به آن حضرت روايت شده: هنگاميكه أمير المؤمنين عليه السلام رحلت فرمود مردم نزد امام حسن عليه السلام آمده و گفتند: تو خليفه و جانشين پدرت مى باشى، و ما پيرو تو و شنوندهء فرامين تو هستيم، ما را به امرت آشنا نما، امام فرمود:
به خدا سوگند دروغ گفتيد و به كسى كه از من بهتر بود وفا نگرديد چگونه به من وفا مى كنيد، و چگونه به شما مطمئن باشم، در حالى كه به شما اعتمادى ندارم، اگر راست مى گوئيد موعد من وشما پادگان مدائن است، با آنجا بيائيد.
امام سوار شد و هر كه قصد داشت با ايشان سوار شد، و بسيارى ماندند و به گفتار خود وفا نكردند، و همچنان كه به أمير المؤمنين عليه السلام مكر زدند به ايشان نيز حيله نمودند، امام برخاست و فرمود:
به من حيله زديد هم چنان كه با كسى كه قبل از من بود نيز حيله زديد، با كدام پيشوائى بعد از من مى خواهيد بجنگيد، با كافر ستمكارى كه خدا و رسولش يك لحظه ايمان نياورده، اسلام را نه أو و نه بنى اميه ظاهر
نساختند مگر از ترس شمشير، و اگر از بنى اميه تنها يك پيرزن فرتوتى باقى نماند، دين خدا را به انحراف مى كشاند، و اين گونه پيامبر خبر داده است آنگاه شخصى كه از كنده بود را همراه چهار هزار سرباز بسوى معاويه فرستاد و فرمود تا در انبار چادر بزنند، و تا دستور أو نيامده كارى نكنند - آنگاه ذكر مى كند كه معاويه أو را تطميع كرد و بسوى خود خواند، تا آنجا كه گويد: اين خبر كه به امام رسيد برخاست و فرمود:
اين كندى بسوى معاويه رفته و به من خيانت نموده است، همواره به شما خبر داده ام كه وفا در شما نيست و بنده دنيائيد، من مرد ديگرى را جاى أو قرار مى دهم و مى دانم كه همانند أو عمل مى كند، و خداوند را در مورد من وشما مراقبت نمى كند.
پس امام مردى از قبيلهء مراد را همراه چهار هزار نفر بسوى معاويه فرستاد و پيشاپيش مردم آمد و از أو تأكيدات محكمى گرفت ولى خبر داد كه همانند فرد گذشته خيانت مى كند، اما أو سوگندهاى محكمى خورد كه پايدار مى ماند، امام فرمود: أو خيانت مى كند - سپس خيانت أو به امام را ذكر مى كند.
(23) خطبهء آن حضرت هنگاميكه اصحابش به معاويه پيوستند با پدرم مخالفت كرديد تا اينكه تحكيم را پذيرفت، در حالى كه خواستار آن نبود، آنگاه بعد از واقعه تحكيم شما را به نبرد با شاميان برانگيخت، باز امتناع ورزيديد، تا اينكه به سراى ديگر شتافت، آنگاه شما با من بيعت كرديد كه با هر كه سازش كنم سازش كنيد و با هر كه جنگيدم بجنگيد، اما به من خبر رسيده كه بزرگان شما به معاويه پيوسته و با أو بيعت كرده اند، شما را شناختم، پس مرا در دين و جانم فريب ندهيد.
(24) خطبهء آن حضرت در كوفه قبل از صلح اى مردم! خداوند شما را به پيشينيان ما هدايت كرد، و خونهاى شما را به گروه ديگرى از ما حفاظت نمود، و براى اين امر زمان چندى است، و دنيا در اختيار افرادى قرار مى گيرد، و خداوند به پيامبرش فرمود:
(و نمى دانى شايد اين امر آزمايشى و بهرمندى اندكى براى شما باشد).
(25) خطبهء آن حضرت هنگاميكه قصد صلح كردن را نمود روايت شده: هنگاميكه معاويه بسوى عراق رفت، امام آماده نبرد شد و مردم را دعوت به جهاد كرد، آنان از آن خوددارى كردند، امام حركت كرد تا به ساباط رسيد، و در آنجا شب را گذراند، بامداد روز بعد خواست اصحاب خود را امتحان نمايد و اطاعتشان را نسبت به خود بداند، تا دوستانش از دشمنانش شناخته شوند، و با آگاهى به نبرد با معاويه برخيزد، دستور داد كه مردم را فرا خوانند، هنگاميكه مردم اجتماع كردند بر فراز منبر رفت و چنين گفت:
سپاس خداى را سزاست هر گاه ستايشگرى أو را سپاس گويد، و شهادت مى دهم كه معبودى جز خداوند نمى باشد، هر گاه شاهدى بر آن گواهى دهد، و گواهى مى دهم كه محمد بنده و رسول اوست، أو را به حق ارسال كرد و بر وحيش امين شمرد.
اما بعد، سوگند به خداوند اميد دارم كه به لطف و منت پروردگار بهترين اندرزگوى بندگاهش باشم و هرگز كينه اى از هيچ مسلمانى به دل نمى گيرم، و نسبت به كسى اراده بد و نيت ناروائى ندارم، وشما آنچه را كه در هماهنگى و يگانگى ناخوش داريد بهتر است از پراكندگى و تفرقه اى كه
دوست مى داريد، آنچه من در باره شما مى دانم و مى خواهم، از خواست خود شما بهتر است، پس نافرمائى مرا نكنيد و رأى مرا ناچيز نشماريد، خداوند من وشما را ببخشايد، و ما را به آنچه خواست و خشنودى اوست هدايت فرمايد.
راوى گويد: مردم به يكديگر نگاه كردند و گفتند: قصدش از اين گفتار چيست؟ بعضى گفتند: گمان مى كنيم كه مى خواهد با معاويه صلح كند و حكومت را به أو بسپارد، گفتند: سوگند به خدا كه أو كافر شده و به خيمه اش هجوم آوردند و آن را غارت كردند، حتى سجاده اش را از زير پايش كشيدند - تا آخر حديث.
(26) خطبهء آن حضرت هنگاميكه از جراحت سلامتي حاصل شد اى اهل كوفه! خداوند را در همسايگان و ميهمانتان به ياد آوريد، و نيز در خاندان پيامبرتان كه خداوند زشتى و پليدى را از ايشان دور داشته و پاك و پاكيزه شان گردانيد.
(27) خطبهء آن حضرت هنگاميكه با معاويه صلح كرد از امام سجاد عليه السلام نقل شده: هنگاميكه امام حسن عليه السلام تصميم
گرفت با معاويه صلح كند، از خانه خارج شد تا اينكه أو را ديد، هنگاميكه با يكديگر اجتماع كردند، معاويه بالاى منبر رفت ودستور داد امام روى منبر يك پله پائين تر از أو بايستد.
آنگاه معاويه اينگونه سخن گفت: أي مردم اين حسن پسر على وپسر فاطمه است، ما را شايسته خلافت دانسته وخود را سزاوار آن نمى داند، وآمده است تا با اختيار صلح كند، آنگاه گفت: أي حسن بايست.
امام برخاست واينگونه سخن گفت:
سپاس خداى را سزاست كه به سبب نعمتها وپياپى بودن آنها، وبرطرف ساختن شدائد وبلاها نزد دانايان وغير آنها شايسته حمد وستايش است، بندگانى كه به وجودش اعتراف دارند، بسبب آنكه بخاطر جلالت وبزرگيش از توهم بدور مانده، واز آنكه اوهام به أو راه يابد برتر مى باشد، واز آنكه در افكار مخلوقاتش قرار گيرد، وعقول انديشمندان أو را احاطه نمايد اوج گرفته است.
وگواهى مى دهم كه معبودي جز أو نمى باشد، در پروردگارى ووجود ويگانگى اش يكتاست، بى نياز بوده وشريكي ندارد، يكتائى است كه پشتيبان ندارد.
وگواهى مى دهم كه محمد بنده ورسول اوست، اورا برگزيد وانتخاب كرد، از أو خشنود شد، واو را برانگيخت تا بسوى حق دعوت
كند وچراغى فروزان است، واز آنچه بندگان مى ترسند بيم دهنده وبه آنچه بدان اميد دارند بشارت دهنده است، پس براى امت پند داد ورسالتش را به انجام رسانيد، ودرجات عمل را به ايشان نماياند، شهادتى كه بر آن عقيده مرده ومحشور شوم، وبا آن در روز قيامت نزديك شده ومسرور گردم، ومى گويم:
أي بندگان خدا بشنويد، وشما قلبها وگوشهائى داريد پس بينديشيد، ما خاندانى هستيم كه خداوند ما را به اسلام گرامى داشت، وما را برگزيد وانتخاب كرد، واز ما پليدى را برطرف كرد وپاك وپاكيزه نمود، وپليدى همان شك وترديد است، هرگز در خداوند ودينش شك نمى كنيم، واز هر پليدى وگمراهى ما را پاك گرداند، در حاليكه از حضرت آدم تا ما مخلصانه براى أو بوده ايم، در حاليكه آن نعمتي از جانب اوست، در هر دو گروهى كه در ميان مردم وجود پيدا مى كند خداوند ما را در بهترين آنها قرار داده است.
قرون واعصار در گذر بود تا اينكه خداوند محمد صلى الله عليه واله را به پيامبرى برانگيخت وبراى رسالت أو را برگزيد، وكتاب بر أو نازل فرمود، آنگاه أو را امر كرد كه بسوى خداوند بخواند، پدرم اولين كسى بود كه سخن خداوند وپيامبرش را پذيرفت، واولين كسى است كه به أو ايمان آورد، وخداوند وپيامبرش را تصديق كرد.
و خداوند در كتابي كه بر پيامبرش فرستاد چنين مى فرمايد: (آيا كسى كه نشانه اى از خداوند همراه أو باشد، و شاهدى از جانب خداوند أو را همراهى نمايد)، پس پيامبر خدا كسى است كه نشانه اى از جانب خداوند دارد، و پدرم كسى است كه همراهى أو نموده و بر أو گواه است.
و پيامبر در هنگاميكه به أو دستور داد به مكه رفته و سوره برائت را در مراسم حج بخواند فرمود: اى على حركت كن من مأمور شده ام كه اين نوشته را كسى جز من يا شخصى از من نبرد، و تو آن شخص هستى، پس على از رسول خدا و رسول خدا از اوست.
و پيامبر در زمانى كه بين أو و برادرش جعفر بن ابى طالب و مولاى أو زيد بن حارثه در دختر حمزه حكم كرد، چنين فرمود: اى على اما تو از من و من از توام، و تو بعد از من سرپرست هر مؤمنى هستى، پس پدرم اولين تصديق كنندهء پيامبر بوده و با جانش أو را حفاظت كرد.
آنگاه پيامبر در هر جايگاهى أو را مقدم مى داشت، و براى هر امر مشكلى أو را مىفرستاد، چرا كه به أو اعتماد و اطمينان داشت، و اين به خاطر آن بود كه نسبت به خداوند و رسولش خير خواه بود، و او نزديكترين
فرد به خداوند و رسول اوست.
و خداوند مى فرمايد: (پيشى گيران پيشى گرفته اند O آنان مقرب درگاه الهى اند)، پس پدرم پيشى گيرنده ترين فرد به خدا و رسول أو بود، و او نزديكترين نزديكان است.
و خداوند مى فرمايد: (مساوى نيستند آنان كه قبل از فتح مكه انفاق كرده و جنگيده اند بلكه آنان درجات برترى را دارا هستند)، پس پدرم اولين كسى بود كه اسلام آورد و مؤمن شد، و اولين فردى بود كه بسوى خدا و رسولش هجرت كرد، و به رسول خدا ملحق گرديد، و اولين فردى بود كه از سرمايه خود انفاق نمود.
خداوند مى فرمايد: (و آنان كه بعد از ايشان آمدند گويند پروردگارا ما و برادرانى كه پيش از ما ايمان آورده اند را ببخشاى، و در قلوب ما از كسانى كه ايمان آورده اند كينه اى قرار مده پروردگارا تو با رأفت و مهربانى).
پس مردم از تمامى امتها به جهت آنكه پيش از آنها به پيامبر ايمان آورده براى أو استغفار مى كنند، چرا كه هيچ كس پيش از أو ايمان نياورده است، و خداوند مى فرمايد: (و پيشى گيرندگان از مهاجرين و انصار
و كسانى كه با نيكى آنان را پيروى كردند)، پس أو پيشى گيرنده ترين پيشى گيرندگان است، پس هم چنان كه خداوند پيشى گيرندگان را بر بازماندگان و عقب ماندگان برترى داد، همين گونه پيشى گيرندترين پيشى گيرندگان را پيشى گيرندگان برترى داد.
و خداوند مى فرمايد: (آيا آب دادن به حجاج و ساختن مسجد الحرام را همپايه ايمان به خدا و روز قيامت و جهاد در راه خدا قرار مى دهيد)، پس او به تحقيق مجاهد راه خدا بود، و اين آيه در حق أو نازل گشت.
از كسانى كه گفتار پيامبر را اجابت كردند عمه اش حمزه و پسر عمويش جعفر مى باشند، كه هر دوى آنها در ميان بسيارى از اصحاب پيامبر به شهادت رسيدند، خداوند از آن دو خشنود باد.
خداوند از بين آن شهدا حمزه را سيد الشهداء قرار داد، و براى جعفر دو بال قرار داد كه با آن بهم راه فرشتگان هر گونه كه بخواهد پرواز مى كند، و اين به خاطر جايگاه و منزلت و ارزش ايشان و نزديكى آنان
به پيامبر خدا است، و پيامبر صلى الله عليه واله در بين شهدائى كه همراه حمزه به شهادت رسيدند تنها بر حمزه هفتاد نماز گذارد.
و همين گونه خداوند براى زنان پيامبر، براى نيكوكارانشان دو پاداش و براى بد كارانشان دو عذاب را قرار داد، و اين افزايش پاداش و عذاب به خاطر نزديكى ايشان به پيامبر است.
و نماز در مسجد پيامبر صلى الله عليه واله را همانند هزار نماز در سائر مساجد قرار داد، غير از مسجد الحرام در مكه، كه مسجد خليلش حضرت ابراهيم عليه السلام مى باشد، و اين اهميت به خاطر آنست كه پيامبر نزد خداوند بسيار ارزش دارد.
و خداوند درود بر پيامبرش را بر تمام مؤمنان واجب ساخت، گفتند: اى رسول خدا درود بر تو چگونه است؟ فرمود: بگوئيد: خداوندا بر محمد و خاندانش درود فرست، پس بر هر مسلمان واجب است كه به همراه درود بر پيامبر بر ما نيز درود فرستد.
و خداوند خمس غنائم را براى پيامبرش حلال كرد و در كتابش آن را براى أو واجب ساخت، و آنچه براى أو واجب ساخته براى ما نيز واجب گرداند، و صدقه را براى أو حرام گرداند و براى ما نيز حرام نمود، پس ستايش أو را سزاست كه ما را در هر چه پيامبرش را در آن داخل ساخت داخل گرداند، و از آنچه پيامبرش را از آن منزه دانست ما را نيز منزه نمود، و اين كرامتى است كه خداوند ما را به آن گرامى داشت، و فضيلتى است كه ما بر سائر مردم برترى داد.
خداوند هنگاميكه اهل كتاب پيامبر صلى الله عليه واله را انكار كرده و طلب محاجه نمودند فرمود: (بگو بيائيد تا پسرانمان و پسرانتان و زنانمان و زنانتان و جانهايمان و جانهايتان را خوانده آنگاه قسم ياد كرده و مباهله انجام دهيم و لعنت الهى را بر دروغگويان قرار دهيم)، و پيامبر بهمراه خود از ميان مردم از جانها پدرم، و از پسران من و برادرم، و از زنان مادرم فاطمه عليها السلام را برد، پس ما خاندان و از گوش و خون و جان أو هستيم، و ما از أو و او از ماست.
و خداوند مى فرمايد: (خداوند اراده كرده است تا از شما خاندان
رجس و پليدى را دور گرداند وشما را پاك و پاكيزه نمايد، هنگاميكه اين آيه نازل شد پيامبر من و برادرم و مادر و پدرم را جمع نمود، و خود و ما را زير عبائى كه از ام سلمه بود جمع كرد، و اين كار در حجره أو و در روزى كه مختص به أو بود انجام گرفت، پيامبر فرمود: خداوندا ايشان خاندان من مى باشند، و اينان اهل بيت من هستند، پس از ايشان رجس وپليدى را دور دار، وپاك وپاكيزه شان گردان.
ام سلمه - كه خداوند از أو خشنود باد - گفت: أي رسول خدا آيا با ايشان داخل شوم؟ پيامبر به ايشان فرمود: خداوند تو را رحمت كند، تو در راه نيكي بوده وبسوى خير پيش مى روى واز تو راضى هستم، ولكن اين موضوع مخصوص من وايشان است.
سپس پيامبر بعد از اين جريان تا مدتي كه زندگى كرد وقبل از رحلتشان هر روز هنگام طلوع فجر نزد ما مى آمد ومى فرمود: خداوند شما را رحمت كند وقت نماز است، خداوند اراده كرده كه از شما خاندان رجس وپليدى را دور دارد وشما را پاكيزه گرداند.
وپيامبر دستور داد دربهائى كه به مسجد باز مى شد را ببندند، جز
درب خانهء ما، به ايشان اشكال گرفته شد، فرمودند: من دربها را نبستم ودرب خانهء على را از پيش خود باز نگذاردم، بلكه پيرو وحى الهى هستم وخداوند مرا امر به بستن دربها وبازگذاشتن درب خانهء أو نمود، بعد از اين جريان كسى با حالت جنابت داخل مسجد پيامبر نشد، وفرزندى در آن متولد نگرديد، جز براى پيامبر صلى الله عليه واله وپدرم على عليه السلام، واين بخاطر كرامت وفضلي است كه خداوند نسبت به ما ابراز فرموده، وما را در ميان مردم بدان اختصاص داده است.
واين درگاه خانهء پدرم مى باشد كه نزديك درب خانهء پيامبر در مسجد اوست، ومنزل ماست كه بين منازل پيامبر قرار گرفته است.
واين بدين خاطر است كه خداوند پيامبر ش را امر فرمود كه مسجد را بسازد، پيامبر در كنار آن ده خانه ساخت، نه خانه براى فرزندان وهمسرانش، ودهمين خانه كه در وسط آنها قرار داشت براى پدرم بود، وآن هم اكنون نيز وجود دارد، وخانه همان مسجدي است كه پاكيزه قرار داده شد، واو كسى است كه خداوند فرموده: (اهل بيت)، پس ما اهل بيت هستيم، وما كسانى هستيم كه خداوند زشتى را از ما دور گردانيد، پاك وپاكيزه مان نمود.
أي مردم! اگر سالها در اين جا بايستم وآنچه خداوند به ما داده است ودر كتابش ما را به آن اختصاص داده، وبر زبان پيامبرش جارى ساخته است را بشمارم، تمام نمى شود، ومن پسر پيامبر بشارت دهنده وبيم دهنده وچراغ فروزان هستم، كسى كه خداوند أو را به عنوان رحمت براى جهانيان فرستاد، وپدرم على عليه السلام سرپرست مؤمنان وشبيه هارون است.
ومعاويه بن صخر مى پندارد كه من أو را شايستهء خلافت دانسته وخود را سزاوار آن نمى دانم، اما معاويه دروغ مى گويد، سوگند به خدا كه ما در كتاب خدا وزبان پيامبر خدا نسبت به مردم از خود آنان سزاوارتريم، جز آنكه ما خاندان از آنگاه كه پيامبر رحلت فرمود همواره در حال ترس بوده، مظلوم واقع شده، حقمان ضايع گرديده است.
وخداوند حكم مى كند بين ما وآنانكه حقمان را ضايع ساخته وبر ما مسلط شدند، ومردم را بر عليه ما شوراندند، وسهممان را از غنائم وفئ كه در كتاب خداوند به ما تعلق گرفته بازداشتند، وارث مادرمان فاطمه عليها السلام از پدرش را گرفتند.
ما نام كسى را نمى بريم، وليكن سوگند محكمى مى خورم كه اگر مردم سخن خداوند وپيامبرش را مى شنيدند، آسمان بارانها وزمين بركتهايش را به آنان عطا مى كرد، وهرگز در اين امت دو شمشير به يكديگر برخورد نمى كردند، وتا روز قيامت با شادى وآرامش زندگى مى نمودند، ودر اين حالت أي معاويه تو در آن طمع نمى كردى.
ولكن هنگاميكه أو را از جايگاهش دور ساختند وبنيان آنرا دگرگون نمودند، قريش در آن به نزاع پرداختند، وآنرا همچون توپى براى يكديگر پرتاب كردند، تا اينكه تو أي معاويه واصحابت بعد از تو در آن طمع كردند.
وپيامبر فرموده: گروهى رهبرى خود را بدست كسى نسپردند، در حاليكه در بينشان داناتر از أو نيز بود، جز آنكه همواره كارشان به تباهى كشيده مى شود، تا اينكه به آنچه ترك كرده بودند بازگردند.
بنى اسرائيل كه اصحاب حضرت موسى عليه السلام بودند، هارون برادر آن حضرت وخليفه وجانشينش را رها كردند وبه گوساله پرستى مشغول شدند! واز سامرى پيروى نمودند، در حاليكه آنان مى دانستند أو خليفه حضرت موسى عليه السلام است.
واين امت شنيد كه پيامبر به پدرم مى فرمود: أو نسبت به من به منزله هارون به موسى است، جز آنكه بعد از من پيامبرى نمى آيد.
وپيامبر خدا را ديدند، در حاليكه أو را در غدير خم به امامت منصوب كرد، وگفتارش را شنيدند كه براى أو به ولايت سخن گفت، آنگاه امر فرمود كه شاهدين به غائبين اين خبر را برسانند، پيامبر از ترس قومش (از شهر خارج شد و) به سوى غار رفت، آنگاه كه تصميم گرفتند به أو مكر وحيله بزنند، واين در حالى بود كه آنان را به راه حق مى خواند ولى يارانى نداشت كه از أو دفاع كنند، واگر يارانى داشت با آنان مى جنگيد.
وپدرم نيز دست از جنگ برداشت واصحابش را سوگند داد واز آنان يارى خواست، ولى كسى أو را يارى نكرد، وبه فريادش نرسيدند، واگر يارانى داشت دست از جنگ نمى كشيد، وخداوند أو را در گشايشى قرار داد، همچنانكه پيامبر در گشايش بود.
ومردم مرا خوار كردند، ودر اين حال أي پسر حرب با تو بيعت كردم، واگر يارانى داشتم كه مرا از تو رهائى مى دادند با تو بيعت نمى كردم، وخداوند هارون را در زمانيكه مردم أو را ناتوان كرد وبه دشمنى اش پرداختند در حال گشايش قرار داد.
هم چنان كه من و پدرم در حال گشايش از جانب خداوند هستيم، در زمانيكه مردم ما را رها كرده و با ديگرى بيعت نمودند، و ما يارانى را نيافتيم، و اين روشها ونمونه ها پى در پى يكديگر مى آيند.
أي مردم! اگر در بين مشرق ومغرب بگرديد تا مردى را بيابيد كه جدش پيامبر وپدرش جانشين پيامبر باشد، جز من وبرادرم را نخواهيد يافت، پس تقواى الهى پيشه سازيد، وبعد از بيان مطلب گمراه نگرديد، وچگونه چنين كرديد واز شما چنين انتظاري نمى رفت، آگاه باشيد من با اين شخص - وبه معاويه اشاره كرد - بيعت كرده ام، وشايد اين فتنه وآزمايشى براى شما باشد وبهره مندى تا زمان اندك.
أي مردم! كسى را بخاطر واگذاردن حقش مؤاخذه نمى كنند، واگر حق ديگرى را ظالمانه بگيرد مورد مؤاخذه قرار مى گيرد، وهر كار خوبى سود دهنده است، وهر كار خطائى به اهل آن ضرر مى رساند، امرى اتفاق افتاد وسليمان آنرا دانست واو را بهره مند كرد ولى به داود ضرر نرسانيد.
اما نزديكى وخويشاوندى به مشرك بهره مى رساند، در حاليكه سوگند به خدا كه براى مؤمن بهره مندى اش بيشتر است، پيامبر به عمويش ابو طالب كه در حال مرگ بود فرمود: بگو معبودي جز خداوند نيست،
تا در روز قيامت شفاعت تو را بنمايم، واين كلام را پيامبر به أو نمى گفت وبه أو وعده نمى داد جز در زمانيكه از طرف أو اطمينان داشت، وبراى كسى اين مطلب را نفرمود جز شيخ ما يعنى ابو طالب، خداوند مى فرمود:
(توبه براى كسانى نيست كه كارهاى زشت انجام مى دهند وهنگاميكه مرگ دامنگيرشان شد گويند هم اكنون توبه كرديم، ونه براى كسانى كه با حالت كفر مى ميرند، براى آنان عذابي دردناك آماده كرده ايم).
أي مردم! بشنويد وبه آن توجه كنيد، وتقواى الهى پيشه سازيد وبه خود مراجعه كنيد، وبسيار دور است كه شما بسوى حق بازگرديد، در حاليكه گمراهى شما را بر زمين زده وطغيان وسركشى وانكار شما را فرا گرفته است، آيا شما را به آن مجبور كنيم، در حاليكه آنرا ناپسند مى شمريد، وسلام بر آنانكه از راه هدايت پيروى كنند.
(28) خطبهء آن حضرت بعد از انجام صلح أي اهل عراق! من سه چيز را از شما خرده مى گيرم: كشتن پدرم،
وضربه زدن به من، وغارت اموالم را.
(29) خطبهء آن حضرت در علت صلح ايشان با معاويه روايت شده: هنگاميكه صلح انجام پذيرفت وكار پايان يافت معاويه از امام خواست كه در ميان گروهى از مردم سخن گويد وايشان را آگاهى دهد كه با معاويه بيعت نموده وحكومت را به أو تفويض كرده است.
امام پذيرفت ودر حاليكه مردم جمع شده بودند خطبه خواند، ابتدا حمد وثناى الهى گفته وبر پيامبر ش درود فرستاد، واين از گفتار ايشان است كه فرمود:
أي مردم! زيركترين زيركى تقوى، وحماقت ترين بيخردى فجور وگناه است، واگر شما بين شرق وغرب جهان بگرديد تا مردى را بيابيد كه جد أو پيامبر باشد، جز من وبرادرم حسين كسى را نمى يابيد، ومى دانيد كه خداوند شما را به جدم پيامبر هدايت كرد وشما را از ضلالت وگمراهى نجات داد، واز جهالت وناداني رهائى بخشيد، وبعد از ذلت عزت، وبعد از كمى افراد بسيارتان گردانيد.
ومعاويه با من در مورد حقى منازعه مى كند كه آن براى من است، وبراى صلاح امت وقطع فتنه وآشوب آن را رها كردم، وشما با من بيعت كرده بوديد كه با هر كه صلح كنم صلح وبا هر كه بجنگم بجنگيد، به اين عقيده رسيده ام كه با معاويه سازش كنم وخط جنگ بين خود واو را پايان دهم، وبا أو بيعت نمودم وديدم كه جلوگيرى از خونريزى بهتر از ريختن آن است، وقصدم از اين كار صلاح وبقاى شماست، (وشايد اين امر آزمايشى براى ما بوده وتا زمان اندكى آنان را بهره مند سازد).
(30) خطبهء آن حضرت در فضيلت پدرش بعد از آنكه صلح كرد روايت شده: بعد از آنكه امام صلح كرد معاويه از ايشان خواست كه خطبه أي بخواهد، امام امتناع كرد، أو را سوگند داد كه عمل نمايد، براى امام جايگاهى ترتيب دادند، امام بر آن قرار گرفت وفرمود:
سپاس خدائى را سزاست كه در فرمانروائيش يگانه، ودر پروردگاريش تنهاست، پادشاهى را به هر كه خواهد بدهد، واز هر كه بخواهد مى گيرد، وسپاس خدائى را سزاست كه مؤمنتان را به ما گرامى
گانتان را از شرك رهائى بخشيد، وخون گروه ديگرى از شما را از ريختن حفاظت كرد، پس آزمايش ما در گذشته وحال نزد شما بهترين آزمون بوده است، چه شكر گذاريد وچه ناسپاس باشيد.
أي مردم! پروردگار على عليه السلام به أو داناتر بود، در زمانيكه أو را بسوى خود فرا خواند، واو را به فضيلتي مخصوص گردانيد كه همانند آنرا سراغ نداريد ومانند آنرا نمى يابيد.
بسيار دور است، بسيار دور است، چه بسيار كارها را براى أو دشوار گردانيديد، تا اينكه خداوند أو را بر شما پيروز گرداند، در حاليكه أو همنشين شما بود، در جنگ بدر وغير آن با شما جنگيد، آب گل آلودى را به شما خورانيد، وآب تلخى را به شما نوشانيد، وشما را ذليل گردانده وشما را اندوهناك ساخت، شما نسبت به بغض أو ملامت نمى شويد.
وبه خدا سوگند امت پيامبر به جايگاهى نخواهد رسيد، تا آنگاه كه رهبر وپيشوايشان در بنى اميه باشد، وخداوند بسوى شما فتنه أي گسيل داشته كه از آن بازداشته نمى شويد تا اينكه بخاطر اطاعتشان از ستمگران وپناه بردن به شياطين هلاكت گرديد، آنچه در گذشته ها انجام گرفته، وآنچه از آينده از رغبتهاى زشت وافكار پستى كه در انتظار آنم را به حساب خداوند مى گذارم.
آنگاه فرمود:
أي اهل كوفه ديروز كسى از شما جدا شد كه تيرى بود از تيرهاى الهى، كوبندهء دشمنان أو، درهم كوبندهء بدكاران قريش بود، همواره آنان را تحت اختيار داشته واز أو در وحشت بودند، در مورد اوامر الهى مورد ملامت قرار نگرفته واز مال خدا چيزى را به سرقت نمى برد، واز جنگ با دشمنان خدا فرار نمى كرد، تمامى قرآن به أو داده شده، أو را خواند اجابت نمود، أو را راهبرى كرد تبعيت نمود، در كارهاى الهى از ملامت ملامت گران نمى هراسيد، پس درود ورحمت الهى بر أو باد.
(31) خطبهء آن حضرت در شناخت خودش روايت شده: هنگاميكه معاويه به كوفه آمد، چند روز در آنجا ماند، هنگاميكه مراسم بيعتش تمام شد بالاى منبر رفت وبراى مردم خطبه خواند وامير المؤمنين وامام حسن عليهما السلام را نام برده وآنان را دشنام داد، امام حسين عليه السلام حاضر بود، خواست برخيزد وپاسخ گويد، امام حسن عليه السلام دست ايشان را گرفت وآن حضرت را نشانيد وخود برخاست وفرمود:
أي آنكه نام على را مى برى، من حسن هستم وپسر أو مى باشم، وتو معاويه أي وپدرت صخر است، ومادرم فاطمه ومادرت هند، وجدم
پيامبر وجدت حرب، وجده ام خديجه وجده ات فتيله است، خداوند لعنت كند از ميان من وتو، كسى را كه شهرتش كمتر، حسبش پست تر، شرش باسابقه تر، وكفر ونفاقش قديمي تر است.
(32) خطبهء آن حضرت در فضيلت خود وپدرش روايت شده: هنگاميكه معاويه وارد كوفه شد به أو گفتند: امام حسن عليه السلام نزد مردم جايگاه بلندى يافته است، اگر به أو دستور دهى كه روى منبر در پله پائين تر از تو قرار گيرد، جوانى وناتوانى در سخن گفتن أو باعث مى شود كه مقامش در قلب وديد مردم كاهش يابد، معاويه نپذيرفت، اما اصرار كردند، معاويه اين عمل را انجام داد، امام در پله پائين تر از أو ايستاد، وپس از حمد وثناى الهى فرمود:
اما بعد، أي مردم اگر بين شرق وغرب جهان را بگرديد تا مردى را بيابيد كه جدش پيامبر باشد، جز من وبرادرم را نخواهيد يافت، وما با اين طاغي وستمگر بيعت كرده ايم - وبا دست به بالاى منبر كه معاويه ايستاده بود اشاره كرد - كه در جايگاه پيامبر قرار گرفته است، ودانستيم كه حفظ خونهاى مسلمانان بهتر از ريختن خونهاى آنان است، آنگاه به اين آيه
استشهاد كردند: (شايد اين امر آزمايشى براى شما بوده وتا زمان اندكى آنان را بهره مند سازد)، وبا دست به معاويه اشاره كرد.
معاويه گفت: قصدت از اين سخن چه بود، فرمود: قصدم همان چيزى است كه خداوند اراده آنرا نموده است، آنگاه معاويه برخاست وخطبه أي خواند كه در آن به على عليه السلام دشنام داد وبسيار مسخره واستهزاء نمود، امام حسن عليه السلام برخاست وبه أو كه هنوز بالاى منبر بود گفت:
واى بر تو أي پسر خورنده جگرها، آيا تو أمير المؤمنين عليه السلام را سب ولعن مى كنى، در حاليكه پيامبر فرموده است: هر كه على را سب ودشنام دهد مرا دشنام داده است، وهر كه مرا دشمن دهد خداوند را دشنام داده است، وهر كه خدا را دشنام دهد خداوند أو را در آتش دوزخ وارد سازد ، در حاليكه در آن جاودانه خواهد بود، وعذابي پايدار براى اوست.
آنگاه امام از منبر پائين آمد وبه خانه اش رفت ودر آنجا ديگر نماز نگذارد.
(33) خطبهء آن حضرت در شناسائى خود وصفات زمامدار روايت شده: روزى عمرو بن عاص به معاويه گفت: نزد حسن
بن على عليهما السلام بفرست وبگو بالاى منبر رفته وخطبه بخواند، شايد در سخن گفتن عاجز شود، وبدين وسيله أو را در هر محفلى از اين جهت مسخره خواهيم كرد، معاويه نزد ايشان فرستاد، امام بالاى منبر رفت، در حاليكه مردم ورؤساى اهل شام جمع شده بودند، امام حمد وثناى الهى گفت، آنگاه فرمود:
أي مردم! هر كه مرا مى شناسد كه مرا مى شناسد، وآن كس كه مرا نمى شناسد بداند من حسن پسر على بن ابى طالب هستم، من پسر پيامبر خدايم، پسرآن كس كه خداوند زمين را برايش پاك وسجده گاه قرار داد، من پسر چراغ فروزان وفرزند پيامبر بشارت دهنده وبيم رسانم، پسر آخرين پيامبران، وپيشواى فرستادگان، ورهبر پرهيزگاران، وبرگزيده پروردگار جهانيانم، من پسر كسى هستم كه بعنوان رحمت بسوى جهانيان فرستاده شد، ومن پسر كسى هستم كه بر جن وانس برانگيخته شد.
معاويه كه از سخن امام به سختى افتاده بود، سخن ايشان را قطع كرد، وگفت: أي ابا محمد، از اين سخنان ما را واگذار، واز ويژگيهاى خرما براى ما سخن بگو - قصد أو آن بود كه امام خجالت كشيده وسخن نگويد - امام فرمود: آرى، خرما بوسيلهء باد بارور مى شود، وحرارت خورشيد آن را مى پزد، وخنكى شب آن را خوشبو وتازه اش مى كند، آنگاه امام به سخن اول خود بازگشت وفرمود:
من پسر كسى هستم كه خواستش به درگاه خدا پذيرفته مى شد، من پسر كسى هستم كه شفاعتش مقبول قرار مى گيرد، من پسر كسى هستم كه نخستين فردي است كه از زمين مبعوث مى گردد، من پسر كسى هستم كه در بهشت را مى كوبد ودر برايش گشوده مى شود وداخل آن مى شود، من پسر كسى هستم كه فرشتگان در جنگ به ياريش مى شتافتند، وغنائم برايش حلال گشت، بوسيلهء ترس از فاصلهء يك ماه يا بيشتر يارى شد.
امام در اين سخنان بود، تا اينكه دنيا بر معاويه تيره وتار شد، واز اهل شام وغير آنها هر كه امام را نمى شناخت أو را شناخت.
معاويه گفت: أي حسن، آرزو داشتى كه خليفهء شوى اما خليفه نيستى، امام فرمود:
خليفه كسى است كه به روش پيامبر عمل كند وبه اطاعت الهى گردن نهد، وكسى كه ستم مى كند وسنتهاى الهى را تعطيل گذارده، وبه دنيا همچون پدر ومادر خود دلبستگى دارد، وبندگان الهى را بردگان ومال خدا را غارت مى كند خليفه نمى باشد، ولكن أو كسى است كه به زور حكومتي را به چنگ آورده واز آن به مدت كوتاهى بهره مى برد وبزودى دورانش پايان مى يابد، لذتش تمام شده وتبعات آن بر عهده اش
باقى مى ماند، واينگونه مى باشد كه خداوند فرموده: (ونمى دانى شايد آن آزمايشى براى شما باشد وبهره مندى تا مدتي كم)، (آنان را چند سال بهره مند ساختيم آنگاه آنچه به ايشان وعده داده شده بود (عذاب الهى) فرا رسيد)، (وآنچه از آن بهره مندند ايشان را بى نياز نمى كند).
وآنگاه با دست به معاويه اشاره كرد، واز منبر پائين آمد.
ودر روايتي اينگونه آمده است:
معاويه گفت: حتى يك نفر در قريش نيست كه از نعمت ها وبخشندگيهاى ما بهره مند نباشد، امام فرمود:
آرى، كسى كه پس از خوارى بوسيلهء أو عزت يافتى، وكمى خود را به فراوانى رسانيدى.
معاويه گفت: أي حسن آنان كيانند، فرمود:
كسانى كه نمى خواهى آنان را بشناسى.
وامام ادامه داد:
من فرزند كسى هستم كه بر پير وجوان قريش پيشوا بود، من فرزند
كسى هستم كه در كرامت بر همهء مردمان آقائى داشت، من فرزند كسى هستم كه بر مردم جهان در راستى وبخشندگى برترى داشت، شاخه أي بارور بود، ودر برتريها پيشگام، من فرزند كسى هستم كه خشنودى أو خشنودى خداوند، وخشمش خشم أو مى باشد پس أي معاويه آيا حق دارى به چنين كسى جسارت كنى.
معاويه گفت: نه، گفتارت را درست مى دانم، امام فرمود:
حقيقت روشن است وباطل تاريك، آنكس كه به حق گرائيد پشيمان نشد، وكسى كه كار باطل نمود زيانكار گرديد، وحقيقت را درست انديشان مى شناسند.
معاويه از منبر پائين آمد ودست امام را گرفت وگفت: هر كه به تو بدى كند از آفرين دور باد.
(34) خطبهء آن حضرت در شناسائى خود ومعاويه روايت شده: هنگاميكه معاويه به مدينه آمد خطبه خواند وگفت:
على بن ابى طالب كجاست، امام حسن عليه السلام برخاست وپس از حمد وثناى الهى فرمود:
پيامبرى مبعوث نشده مگر آنكه از خاندانش براى أو جانشينى مقرر شده است، وپيامبرى نبوده جز آنكه از ستمگران دشمنى براى أو وجود داشته است، وعلى عليه السلام وصى پيامبر خدا بعد از اوست، ومن پسر على وتو پسر صخر هستى، جد تو حرب وجد من پيامبر خداست، ومادرت هند ومادرم فاطمه است، وجده ام خديجه وجده ات نثيله است، خداوند از رحمتش دور دارد آنكه از ميان من وتو از جهت نسب پست تر، از جهت كفر باسابقه تر، ونامش كمتر، ونفاقش بيشتر است.
تمامى مردمى كه حاضر بودند گفتند: خدايا اجابت كن، معاويه از منبر پائين آمد، وخطبه اش را قطع كرد.
(35) خطبهء آن حضرت در توصيف خودش روايت شده كه معاويه از امام حسن عليه السلام خواست كه بر بالاى منبر رفته ونسب خود را بيان دارد، امام بالاى منبر رفت وپس از حمد وثناى الهى فرمود:
أي مردم! هر كه مرا مى شناسد كه مرا مى شناسد، وهر كه مرا نمى شناسد بزودى خود را براى أو توصيف مى كنم، شهرم مكه ومنى وفرزند مروه وصفا هستم، ومن پسر پيامبر برانگيخته شده هستم، ومن
فرزند كسى هستم كه بر بالاى كوههاى استوار رفته، ومن پسر كسى هستم كه زيبائيهاى چهره اش را از حيا پوشانيد، ومن پسر فاطمه برترين زنان هستم، ومن پسر كسانى هستم كه عيوبشان اندك ودامنهايشان پاك است.
دراين حالت مؤذن اذان گفت، وبيان داشت: گواهى مى دهم كه معبودي جز خداوند نيست وگواهى مى دهم كه محمد فرستاده خداست، امام فرمود:
أي معاويه! محمد پدر توست يا پدر من، اگر بگوئى پدر من نيست حق را پوشانده أي، واگر بگوئى: آرى، اقرار نموده أي.
سپس فرمود:
قريش بر عرب افتخار مى كند كه محمد از آنانست، وعرب بر عجم افتخار مى كند كه محمد از آنان مى باشد، وعجم به عرب احترام مى گذارد چون محمد از آنانست، حق ما را طلب مى كنند اما حقمان را به ما باز نمى گردانند.
(36) خطبهء آن حضرت در ترغيب مردم به پيروى از آنان أي مردم! شهرها نابود وآثار از بين رفت، صبر وشكيبائى اندك،
گرديد پس بر وسوسه هاي شيطاني وحكم خيانتكاران قدرت تحمل نيست، بخدا سوگند كه هم اكنون دلايل اثبات، وآيات الهى برتر، ومشكلات آشكار شد، وما در انتظار تحقق اين آيات وتأويل آنها بوديم، خداوند مى فرمايد: (محمد تنها رسول الهى است كه قبل از أو نيز پيامبرانى بوده اند، اگر بميرد يا كشته شود آيا شما به گذشتهء خود رجوع مى كنيد، وهر كه به گذشتهء خود رجوع كند به خداوند ضرر نمى رساند وخداوند شاكران را پاداش مى دهد).
سوگند به خدا كه جدم پيامبر خدا مرد وپدرم كشته شد، ووسوسه گر ناپيدا صيحه وفرياد زد، وشك در قلوب مردم وارد شد، ونداى فتنه جو وآشوب گر ظاهر گرديد، وبا سنت پيامبر مخالفت گرديد، پس أي واى از فتنهء كور وكر ولال، كه سخن خواننده شنيده نشده ومنادى آن جواب داده نمى شود، وبا رهبر آن مخالفت نمى گردد، ونفاق آشكار وپرچمهاى تفرقه افكنان بحركت در آمد، ولشكريان خارج شوندگان از دين از شام وعراق مجتمع شدند، خداوند شما را رحمت كند بشتابيد به روشنى نور درخشان وپرچم مرد نيرومند، وبه نوري كه هرگز خاموش
نگردد، وحقى كه مخفى نشود.
أي مردم! از خواب غفلت برخاسته واز فرصت گسترده واز تاريكى بسيار، واز كم بودن راه رهايى برخيزيد، سوگند به آنكه دانه را شكافت وانسان را خلق كرد وعظمت را بر خود پوشانيد، اگر از ميان شما گروهى با من باشند كه قلبهاى صاف ونياتي صادق داشته باشند، كه در آن نفاق نبوده وقصد تفرقه افكني نداشته باشند، قدم قدم با شمشير با آنان مى جنگم، وشمشيرها ونيزه ها را در اطراف آنان قرار داده، واسبها را در اطراف ايشان بحركت در آورم.
(37) خطبهء آن حضرت در علت صلح ايشان روايت شده: هنگامى كه امام با خنجر مسموم مورد حمله قرار گرفت به مكاني بنام (بطن جريح) كه عموى مختار بر آن حكومت مى كرد رفت، مختار به عمويش گفت: بيا تا حسن بن على را گرفته وبه معاويه تسليم نمائيم، هنگامى كه شيعيان قصد أو را دانستند قصد كشتن مختار را كردند، عمويش از آنان خواست كه از أو در گذرند، آنان نيز درگذشتند.
امام عليه السلام فرمود:
واى بر شما، سوگند بر خود كه معاويه به آنچه در مورد قتل من با شما پيمان بسته وفا نمى كند، ومى دانم كه اگر دست به دست أو دهم وتسليم أو گردم، نمى گذارد كه به دين جدم باشم.
ومن مى توانم كه به تنهائى عبادت پروردگارم را بنمايم، اما من به فرزندان شما مى نگرم كه در كنار درهاى خانه هاي فرزندان ايشان قرار گرفته ودر مقابل آنچه خداوند به آنان داده است از آنان درخواست آب وغذا مى كنند، اما به آنان آب وغذا نمى دهند، پس دور باد بر آنان به سبب آنچه انجام داده اند، وستمكاران بزودى مى دانند كه در چه جايگاهى قرار خواهند گرفت.
(38) خطبهء آن حضرت هنگاميكه ايشان را بر بيعت با معاويه مورد سرزنش قرار دادند واى بر شما نمى دانيد كه من چه عملي را انجام دادم، سوگند به خدا آنچه انجام دادم براى شيعيانم بهتر از چيزهائى است كه خورشيد بر آنها تأبيده يا غروب كرده است، آيا نمى دانيد به تنصيص پيامبر كه من امام
شما واطاعتم بر شما واجب است، ويكى از دو آقاى جوانان اهل بهشتم؟
گفتند: آرى، فرمود:
آيا نمى دانيد هنگامى كه خضر كشتى را سوراخ وديوار را تعمير كرد وآن جوان را كشت، اين اعمال موسى را خشمگين ساخت، زيرا دليل اين امور بر أو پوشيده بود، اما حكمت وصحت آن نزد خداوند مشخص بود.
آيا نمى دانيد كه هيچيك از ما اهل بيت نيست جز آنكه بيعت طاغوت زمانش بر گردن اوست، جز قائمى كه روح الله عيسى بن مريم پشت سر أو نماز مى گذارد، خداوند ولادتش را مخفى واو را پنهان مى نمايد، تا هنگام خروج بيعت كسى بر گردن أو نباشد.
أو نهمين فرزند برادرم حسين است، پسر برترين زنان است، خداوند عمرش را در غيبتش طولاني مى گرداند، آنگاه به قدرتش أو را به صورت جوانى كمتر از چهل سال ظاهر مى سازد، آن بخاطر اينستكه بدانند خداوند بر هر كار قادر است.
(39) خطبهء آن حضرت در مورد علت صلح خود بخاطر حفاظت كردن وريختن نشدن خونها، وبخاطر محبتم به خودم وخاندانم وياران مخلصم صلح كردم.
(40) خطبهء آن حضرت بعد از آنكه اصحابش از أو خواستند نقض بيعت كند شما شيعيان ودوستان ما هستيد، اگر مى خواستم تلاشم در امور دنيايى باشد، وبه قدرت دنيايى مى انديشيدم، معاويه در اين زمينه از من قويتر ونيرومندتر، وعزمش بيشتر از من نبود، اما نيتم غير آن چيزى است كه شما مى انديشيد، وعملى كه انجام داده ام، بخاطر جلوگيرى از ريختن خونها بوده.
پس به قضاء الهى راضى باشيد، وبه امر أو تسليم باشيد، ودر خانه هايتان مانده وسكوت اختيار كنيد - يا فرمود: - عملي انجام ندهيد تا نيكوكار در راحتي قرار داشته باشد، يا از دست فاجر در راحتي باشد.
فصل مناظرات آن حضرت * نزد معاويه در فضيلت پدرش * در شناسائي خود وعيوب مخالفين * در فضيلت اهل بيت واينكه خلافت تنها شايستهء آنانست * با عمرو بن عاص ومروان وابن زياد * با عبد الله بن زيبر * با مروان بن حكم * با عمرو بن عاص * با عمرو بن عاص * با عمرو بن عاص * با معاويه بن ابى سفيان * با معاوين بن ابى سفيان * با وليد بن عقبه * با يزيد بن معاويه * با حبيب بن مسلمه فهرى * با حسن بصرى در توحيد
1) مناظرهء آن حضرت نزد معاويه در فضيلت پدرش نزد معاويه، عمرو بن عثمان بن عفان وعمرو بن عاص وعتبة بن ابى سفيان ووليد بن عقبة بن ابى معيط ومغيرة بن ابى شعبه گرد آمده بودند، وهمه يك هدف داشتند (وآن تضعيف آن حضرت بود).
عمرو بن عاص به معاويه گفت: چرا نزد حسن بن على نمى فرستى ، زيرا أو روش پدرش را زنده كرده ومردم زيادي گرد أو جمع شده اند، دستور مى دهد واطاعت مى شود، وسخن مى گويد وپذيرفته مى گردد، واين دو امر أو را به مقامات بالاترى مى رساند، اگر نزد أو بفرستى ما أو وپدرش را تضعيف كرده وبه أو وپدرش ناسزا گوئيم، واز ارزش أو وپدرش بكاهيم، تا آنجا كه أو گفتار ما را بپذيرد.
معاويه گفت: مى ترسم بر شما اموري را بياويزد كه ننگ آن تا زمان مرگتان باقى بماند، سوگند به خدا هرگاه أو را ديدم ديدارش را ناپسند شمردم واز أو هراسيدم، واگر نزد أو بفرستم ميان شما به انصاف رفتار مى كنم.
آنگاه نزد آن حضرت فرستاد، هنگاميكه فرستاده نزد ايشان آمد گفت: معاويه تو را مى خواند، امام فرمود: نزد أو چه كسانى هستند؟
فرستاده گفت: نزد أو اين افراد هستند - و نام آنان را برد -، امام فرمود: آنان را چه شده است، چرا سقف بر سرشان فرو نمى ريزد و عذاب الهى از جائى كه گمان نمى كنند بر سرشان وارد نمى شود.
هنگامى كه نزد معاويه رسيد أو از امام بسيار استقبال كرده و با ايشان مصافحه نمود، معاويه گفت: اين گروه گفتارم را عمل نكرده و نزد تو فرستادند، تا از تو اقرار بگيرند كه عثمان مظلوم كشته شده است، و اين كه پدرت أو را كشته است، گفتارشان را بشنو آنگاه بمانند كلامشان پاسخشان را بگو، وجود من تو را از سخن گفتن باز ندارد.
امام فرمود: سبحان الله، خانه خانهء تو و اجازهء در آن از توست، سوگند به خدا اگر به آنان پاسخ دهم از ناسزاگوئى به تو حيا مى كنم، و اگر آنان بر ارادهء تو غالب گرديدند، از ضعف تو حيا و شرم دارم، به كدام يك اقرار داشته و از كدام يك معذرت مى خواهى، و اگر گردهمائى آنان را مى دانستم به عدهء آنان از بنى هاشم مى آوردم، چه آنكه وجود من به تنهائى براى آنان ترسناك تر است از وجود همگى آنان براى من، خداوند امروز و روزهاى ديگر سرپرست من خواهد بود، دستور ده تا بگويند، مىشنوم، و نيرو و توانى جز به اراده خداوند نيست.
آنگاه همگى آنان سخن گفتند و تمامي كلامشان ناسزاگويى به على عليه السلام بود، آنگاه ساكت شدند، امام عليه السلام به سخن گفتن پرداخت و فرمود:
سپاس خداى را كه پيشينيان شما را به پيشينيان ما و غير آنان را به ديگران از ما هدايت فرمود، و درود خدا بر جد من محمد و خاندان او باد، سخنم را بشنويد و در آن بينديشيد، و اى معاويه به تو آغاز مى كنم، اى معاويه سوگند به خدا آنان به من ناسزا نگفته بلكه تو ناسزا گفتى، و آنان مرا شماتت ننمودند بلكه تو مرا شماتت كردى، و اين عملها از تو انجام گرفت، و اين به خاطر ناسزاگوئى و عقيده زشت و تجاوزگرى و دشمنى و حسادت تو بر ما و دشمنى ات بر محمد صلى الله عليه واله مى باشد كه در گذشته و حال وجود دارد.
و سوگند به خدا اگر من و ايشان در مسجد پيامبر حضور داشته باشيم و اطراف ما مهاجرين و انصار قرار داشتند، آنان قادر به بيان چنين مطالبى نبوده و جرأت ذكر اين گفتارها را نداشتند.
اى گروهى كه در اينجا جمع شده و بر عليه من متحد گرديده ايد بشنويد، و حقى كه به آن آگاهيد را كتمان نكنيد، و اگر سخن باطلى را گفتم آن را تصديق ننمائيد، و اى معاويه از تو شروع مى كنم، و كمتر از آنچه بايد بگويم را در مورد تو بيان مى دارم.
شما را به خدا سوگند آيا مى دانيد مردى را كه به أو دشنام داديد به دو قبله (بيت المقدس و كعبه) نماز گذارده و تو هر دوى آنها را ديده اى، در حالى كه تو در گمراهى بوده و لات و عزى را مىپرستيدى، و او دو بار بيعت كرد، يعنى بيعت رضوان و بيعت فتح، در حالى كه تو اين معاويه به بيعت اولى كافر و بيعت دومى را شكستى.
آنگاه فرمود:
شما را به خدا سوگند، آيا مى دانيد آنچه مى گويم حق است، أو شما را در حالى كه با پيامبر بود در جنگ بدر ملاقات كرد، و با أو پرچم پيامبر و مؤمنين بود، و با تو اى معاويه پرچم مشركين، و تو لات و عزى را مىپرستيدى و جنگ با پيامبر را امرى واجب مى دانستى، و در جنگ احد با شما برخورد كرد، در حالى كه پرچم پيامبر با أو، و اى معاويه پرچم مشركين در دست تو قرار داشت، و در جنگ احزاب با شما برخورد كرد، در حالى كه پرچم پيامبر با أو، و اى معاويه پرچم مشركين در دست تو قرار داشت.
تا اينكه خداوند بدست پدرم مسلمانان را پيروز و حجتش را آشكار
ساخت، و دينش را يارى نمود و سخنش را تصديق كرد، و در تمامى اين موارد پيامبر از أو راضى و بر تو خشمگين بود.
آنگاه شما را به خدا سوگند، آيا مى دانيد كه پيامبر بنى قريظه وبنى نضير را محاصره كرده بود، آنگاه در حالى كه عمر بن خطاب پرچم مهاجرين وسعد بن معاذ پرچم انصار را بدست داشت آنان را به سوى جنگ فرستاد، سعد بن معاذ به سوى ميدان جنگ رفت و مجروح برگردانده شد، و اما عمر فرار كرد و برگشت در حالى كه اصحابش را مى ترساند و اصحابش أو را مىترساندند، پيامبر فرمود: فردا پرچم را به دست كسى مى دهم كه خدا و رسولش را دوست داشته و خدا و رسول أو را دوست دارند، حمله كننده بود و فرار نمى كند، آنگاه باز نمى گردد مگر آنكه خداوند پيروزى را به دستش محقق سازد.
ابو بكر وعمر و ديگر مهاجرين و انصار خودشان به پيامبر عرضه مى كردند تا به آن عنوان انتخاب شوند، وعلى عليه السلام آن روز بيمار بود و چشمانش درد مى كرد، پيامبر أو را نزد خود خواند و در چشمهايش آب دهان ريخت و آن حضرت سالم گرديد، و پيامبر پرچم را به أو داد، و باز نگشت تا اينكه به يارى الهى پيروزى را بدست آورد، و تو آن روز در
مكه بودى و دشمن خدا و پيامبرش به شمار مى رفتى، آيا مردى كه خدا و رسولش را يارى مى كرد با كسى كه دشمن خدا و رسولش است مساوى مى باشند، آنگاه به خدا سوگند مىخورم كه هنوز قلبت ايمان نياورده، و لكن زبانت مىترسد و از اينرو به آنچه در قلب نيست سخن مى گويد.
شما را به خدا سوگند، آيا مى دانيد كه پيامبر أو را در جنگ تبوك به عنوان جانشين خود در مدينه قرارداد، در حالى كه أو را دشمن نداشته و از أو خشمگين نبوده، منافقين در اين مورد سخن گفتند و آن را عيبى بر آن حضرت تلقى كردند، على عليه السلام گفت: اى پيامبر مرا در شهر مگذار چرا كه تاكنون در غزوه اى تو را تنها نگذارده ام، پيامبر فرمود: تو وصى و خليفه من در خاندانم هستى همانگونه كه هارون نسبت به موسى عليه السلام چنين بود، آنگاه دستهاى على عليه السلام را گرفت و فرمود: اى مردم هر كه مرا دوست دارد خداوند را دوست داشته، و هر كه على را دوست بدارد مرا دوست داشته، و هر كه مرا اطاعت كند خداوند را اطاعت كرده، و هر كه على را اطاعت كند مرا اطاعت نموده، و هر كه مرا دوست بدارد خداوند را دوست داشته، و هر كه على را دوست بدارد مرا دوست داشته است.
آنگاه فرمود:
شما را به خدا سوگند، آيا مى دانيد كه پيامبر در حجة الوداع گفت: أي
مردم من در ميان شما دو چيز را باقى مى گذارم كه بعد از آن هرگز گمراه نگرديد، و آن كتاب خدا و خاندانم مى باشند، حلال قرآن را حلال و حرامش را حرام بشماريد، و به محكم آن عمل و به متشابهش ايمان آوريد، و بگوئيد: به آنچه خداوند در كتابش فرستاده ايمان داريم، و خاندانم را دوست بداريد، و هر كه آنان را دوست مى دارد مرا دوست داشته و آنان را در مقابل دشمنانشان يارى كنيد، و اين دو در ميان شما باقى مى مانند تا در روز قيامت در كنار حوض كوثر بر من وارد شوند.
آنگاه در حالى كه روى منبر بود على عليه السلام را نزد خود خواند و او را بدست خود گرفت و فرمود: خداوند دوستدار أو را دوست و دشمنانش را دشمن دار، خداوندا براى هر كه با على دشمنى كند جايگاهى در زمين و راه فرارى در آسمان قرار مده، و او را در بدترين درجات آتش قرار بده.
شما را به خدا سوگند، آيا مى دانيد كه پيامبر به أو فرمود: تو در روز قيامت مردم را از كنار حوضم دور مى كنى، هم چنان كه شما شتر غريب را از ميان شترانش دور مى گردانيد.
شما را به خدا سوگند، آيا مى دانيد كه أو در بيمارى پيامبر كه در آن رحلت فرمود بر ايشان وارد شد، پيامبر گريست، على عليه السلام فرمود: اى
پيامبر چرا مىگريى؟ فرمود: براى آن مىگريم كه مى دانم در قلوب گروهى از امتم كينه هايى است كه آن را زمانى آشكار مى كنند كه از دنيا بروم.
شما را به خدا سوگند، آيا مى دانيد كه پيامبر در هنگام وفات در حالى كه خاندانش كنارش جمع شده بودند فرمود: خداوندا اينان خاندان و اهل بيتم مى باشند، خداوندا دوستدارانشان را دوست داشته و دشمنانشان را دشمن دار، و فرمود: مثل اهل بيتم در ميان شما مانند كشتى نوح است، هر كه داخل آن گردد نجات يافته و هر كه از آن كناره گيرد غرق مى شود.
وشما را به خدا سوگند، آيا مى دانيد كه اصحاب پيامبر در عهد آن حضرت و در زمان زندگى أو به ولايت و رهبرى به على عليه السلام سلام كردند.
شما را به خدا سوگند، آيا مى دانيد كه على عليه السلام اولين كسى است كه در ميان اصحاب پيامبر لذائذ دنيوى را بر خود حرام كرد، و خداوند اين آيه را نازل فرمود: (اى ايمان آوردندگان چيزهاى پاكى كه بر شما حلال شد را بر خود حرام نكنيد و تجاوز ننمائيد كه خداوند تجاوزگران
را دوست ندارد * و از آنچه خداوند بر شما نازل كرده و حلال و پاك است بخوريد و نسبت به خداوند كه به آن ايمان داريد راه تقوا پيشه خود سازيد)، و نزد او دانش زمان مرگها و دانش احكام و كتاب خداوند، و علم راسخ و قرآن نازل شده مى باشد.
و گروهى بودند كه عدد آنها را نمى دانيم كه به ده نفر مى رسيدند و خداوند خبر داد كه ايشان مؤمن هستند، وشما نيز در گروهى هستيد كه تنها به همان تعداد مى باشيد، آنان در زبان پيامبر لعنت شده اند، شما را شاهد گفته و بر شما گواهم كه تمامى شما از طرف پيامبر لعنت شده ايد.
شما را به خدا سوگند، آيا مى دانيد كه پيامبر نزد تو فرستاد تا نامه اى براى بنى خزيمه بنويسى - زمانى كه خالد بن وليد با آنان برخورد كرد - فرستاده نزد پيامبر آمد و گفت: أو در حال خوردن است، سه بار فرستاده نزد تو آمد و هر بار نزد پيامبر باز مى گشت و مى گفت أو غذا مى خورد، پيامبر صلى الله عليه واله فرمود: خداوند شكمش را هرگز سير مگردان، سوگند به خدا كه آن تا روز قيامت در غذاى تو تحقق مى يابد.
سپس فرمود:
شما را به خدا سوگند، آيا مى دانيد كه آنچه مى گويم حق است، اى معاويه در روز احزاب كه پدرت روى شتر سرخ موئى نشسته بود و تو آن را از عقب و برادرت آن را از جلو حركت مى داديد، و پيامبر شخصى كه سوار بر آن بود و كسى كه از عقب و از جلو آن را حركت مى داد را لعنت كرده، و پدرت سوار آن، و تو اى معاويه از پشت سر و برادرت از جلو آن را هدايت مى كرديد.
شما را به خدا سوگند، آيا مى دانيد كه پيامبر ابو سفيان را در هفت جا لعنت كرد:
1 - هنگامى كه از مكه به مدينه حركت كرد وابو سفيان از شام سر رسيد، و آن حضرت را ناسزا گفت و آن حضرت را ترسانيد و خواست آن حضرت را دستگير كند و خداوند شر أو را از پيامبر دور گرداند.
2 - روزى كه كاروان (مشركين قريش از شام آمد و پيامبر مى خواست آن را توقيف كند ولى) ابو سفيان كاروان را از بيراهه به مكه برد تا بدست پيامبر نيفتد و (جنگ بدر صورت گرفت).
3 - در روز احد، پيامبر فرمود: خدا مولاى ماست وشما مولا و سرپرست نداريد، وابو سفيان گفت: ما عزى داريم وشما عزى نداريد، پس خداوند و فرشتگان و پيامبران و مؤمنان أو را لعنت كردند.
4 - روز حنين، روزى كه ابو سفيان قريش وهوازن وعيينه غطفان و يهود را مجتمع و بر ضد پيامبر بسيج كرد، پس خداوند آنان را با نارا حتى باز گرداند در حالى كه خير و نيكى به ايشان نرسيده بود، اين سخن خداوند است كه نازل كرد، وابو سفيان و اصحابش را كفار ناميد، و تو اى معاويه در آن روز در مكه بوده و بر دين پدرت يعنى شرك قرار داشتى، وعلى در آن روز با پيامبر و بر دين و عقيده أو بود.
5 - سخن خداى بزرگ است: (و قربانى را كه نمى گذارند به جايگاهش برسد)، و تو و پدرت و مشركين قريش مانع رفتن پيامبر شديد، پس خداوند أو را لعنت كرد، لعنتى كه أو و فرزندانش را تا روز قيامت شامل گردد.
6 - روز احزاب، روزى كه ابو سفيان وقريش وعيينة بن حصين بن بدر غطفان را گرد آوردند، و پيامبر رهبر و تابعين و دنباله روندگانش را تا روز قيامت لعنت كرد، گفته شد: اى پيامبر آيا در دنباله روندگانشان مؤمنى نيست؟ فرمود: در ميان دنباله روندگانشان لعنت شامل مؤمنان نمى گردد،
اما در هر آن در بين آنان مؤمن و اجابت كننده و نجات يافته اى نيست.
7 - روزى كه دوازده نفر نسبت به پيامبر سوء قصد كرده بودند، هفت نفر آنان از بنى اميه و پنج نفر از ديگر افراد قريش بودند، پس خداوند و پيامبرش آنان كه از تنگه عبور كردند را لعنت كردند، غير از پيامبر و كسانى كه از عقب و جلو شتر ايشان را حركت مى دادند.
شما را به خدا سوگند، آيا مى دانيد ابو سفيان بر عثمان وارد شد، زمانى كه در مسجد پيامبر با أو بيعت شده بود و گفت: اى پسر برادرم آيا كسى ما را مى بيند؟ گفت: نه، ابو سفيان گفت: اى جوانان بنى اميه خلافت را بين خود بگردانيد، سوگند به آن جان ابو سفيان بدست اوست بهشت و دوزخى وجود ندارد.
وشما را به خدا سوگند، آيا مى دانيد ابو سفيان دست حسين عليه السلام را گرفت، در زمانى كه با عثمان بيعت شد، و گفت: اى پسر برادرم مرا به بقيع ببر، پس خارج شد تا زمانى كه به وسط قبرستان رسيدند كه دست خود را كشيد و به صداى بلند فرياد زد: اى به گور رفته ها كه ديروز در مورد
(حكومت) با ما مى جنگيديد امروز بدست ما رسيده وشما خاك گرديده ايد، حسين بن على عليه السلام گفت: خداوند موهاى سفيدت را زشت و چهره ات را كريه گرداند، آنگاه دستش را كشيد و او را رها كرد، و اگر نعمان بن بشير دست أو را نمى گرفت و به مدينه نمى آورد هلاك مى گرديد.
اين براى تو بود اى معاويه، پس آيا مى توان يكى از اين لعنتها را به ما باز گردانى، و پدرت ابو سفيان قصد داشت مسلمان شود و تو شعر معروفى كه در قريش و ديگر قبائل معروف است را نزد أو فرستادى تا أو را باز دارى. و از آن جمله عمر بن خطاب تو را سرپرست شام نمود و خيانت ورزيدى و عثمان تو را حاكم نمود و تو در انتظار مرگش بودى، از آن بالاتر جرأت تو بر خدا و رسولش مى باشد كه با على عليه السلام جنگ نمودى، در حالى كه أو را شناخته و سوابق و فضل و علم او را نزد خدا و مردم در مورد امرى كه از تو و ديگران بر آن سزاوارتر است را مى دانى، و بر مردم حاكم گرديدى و به كيد و مكر و فريب، خون بسيارى از مردم را ريختى، و اين كار كسى است كه به جهان آخرت ايمان نداشته و از عقاب الهى نمىهراسد.
و هنگامى كه زمان مرگ رسد تو به بدترين جايگاه رفته وعلى در نيكوترين مكان قرار مى گيرد و خدا در كمين توست، و اى معاويه اين تنها براى تو بود، و بديها و عيوبى كه از آنها سكوت اختيار كردم به خاطر طولانى شدن بوده است.
و اما تو اى عمرو بن عاص، به خاطر احمق بودن شايسته پاسخ گوئى نيستى، پى جوئى اين امور براى تو مانند مگسى است كه به درخت مى گويد: بايست كه مى خواهم روى شاخه هايت بنشينم، درخت به أو مى گويد: من اصلا متوجه نشستن تو نشدم چگونه نشستن تو بر من دشوار باشد، و سوگند به خدا گمان نمى كنم كه قدرت داشته باشى كه با من دشمنى كنى تا بر من دشوار آيد، اما من به گفتارت پاسخ مى گويم.
ناسزا گوئيت به على عليه السلام آيا از ارزشش مىكاهد، يا أو را از پيامبر دور مى گرداند، يا عملكردش را در اسلام ناپسند مى نمايد، يا أو را متهم به ظلم در حكم، يا رغبتي به دنيا مى كند، اگر يكى از آنها را بگوئى دروغ گفته اى.
و اما سخن تو: براى شما در نزد ما نوزده خون است، به سبب كشتن مشركين بنى اميه در جنگ بدر، در حالى كه خدا و رسولش أو را كشتند،
و به جان خودم سوگند شما از بنى هاشم نوزده نفر و سه نفر بعد از نوزده نفر را مى كشيد، آنگاه نوزده نفر و نوزده نفر در يك مكان از بنى اميه كشته مى شوند، غير از آنان كه از بنى اميه كشته مى شوند و عددشان را تنها خدا مى داند.
و پيامبر فرمود: هنگاميكه فرزندان قورباغه سى نفر شدند مال خدا را غارت، و بندگانش را عبيد و برده، و كتابش را راه فريب قرار مى دهند، در اين حال كه پيامبر مشغول سخن بود حكم بن ابى العاص وارد شد، پيامبر فرمود: سخنتان را آهسته گوئيد چرا كه قورباغه مى شنود، و اين زمانى بود كه پيامبر آنان و كسانى كه بعد از أو رهبرى اين امت را بدست مى گيرند را در خواب ديد، و اين امر أو را اندوهگين كرد و بر أو سخت آمد.
و پس خداوند در كتابش اين آيه اين آيه را نازل كرد: (و خوابى را كه به تو نمايانديم را تنها براى آزمايش مردم و ديدن درختى كه در قرآن مورد
لعنت قرار گرفته قرار داديم) كه مراد بنى اميه مى باشد، و همچنين نازل فرمود: (شب قدر بهتر از هزار ماه است)، شما را شاهد گرفته و خود گواهى مى دهم كه بعد از شهادت على عليه السلام قدرت شما بيش از هزار ماه كه خداوند در كتابش مقرر داشته امتداد نمى يابد.
و اما تو اى عمر وبن عاص، استهزاء كننده ملعون، كه نسلت منقطع گرديده، تو از آغاز پرخاشگر بودى، مادرت زناكار بود و در بسترى به دنيا آمدى كه به چند نفر تعلق داشتى، و مردان قريش در مورد تو اختلاف كردند، از آن جمله ابو سفيان بن حرب و وليد بن مغيره وعثمان بن حارث ونضربن حارث بن كلده وعاص بن وائل، همگى تو را بچه خود مى دانستند، و از بين آنان كسى پيروز شد كه از جهت نژاد پست تر و از جهت مقام پائين تر، و از جهت زناكارى بيشتر از همه بوده است.
آنگاه برخاسته و گفتى: اين محمد را استهزاء مى كنم، وعاص بن وائل گفت: محمد مردى است كه فرزند نداشته و نسلش منقطع است، اگر بميرد از بين مى رود، خداوند اين آيه را نازل كرد (استهزاء كنندهء تو نسلش
منقطع است).
و مادرت نزد قبيلهء عبد قيس مى رفت تا زنا كند، در خانه ها و مجالس و دشتهاى آنان بدنبال زنا كردن مى گشت، آنگاه تو در هر مكانى كه پيامبر با دشمنان برخورد داشت حاضر بودى، در حالى كه از همه دشمن تر و تكذيب كننده تر نسبت به آن حضرت بشمار مى رفتى.
آنگاه در ميان افرادى كه در كشتى حاضر بودند و نزد نجاشى مى رفتند تا خون جعفر بن ابى طالب و يارانش را بريزند، قرار داشتى، اما فريب زشتت به خودت رجوع كرد، و آرزويت بر باد رفت، و اميدت نا اميد گرديد، و تلاشت زائل، و كوششت به نتيجه نرسيد، و سخن خداوند برتر و سخن كافران پست گرديد.
و اما سخن تو در مورد عثمان، اى كسى كه كم حيا و بى دينى، آتشى را بر أو افروختى، آنگاه به فلسطين گريخته و در انتظار پيش آمدن بلاها بر أو بودى، هنگامى كه خبر قتل أو به تو رسيد، خود را در اختيار معاويه قرار دادى، اى خبيث دينت را به دنياى ديگرى فروختى، و ما تو
را بر دشمنى با خود ملامت نكرده و بر محبتتان سرزنش نمى كنيم، و تو در جاهليت و اسلام دشمن بنى هاشم بودى، و پيامبر را به هفتاد بيت شعر هجو كردى، پيامبر فرمود: خداوندا من شعر را به خوبى بلد نيستم، و سزاوار نيست كه شعر بگويم، پس عمرو بن عاص را در مقابل هر بيت هزار لعنت بفرست.
آنگاه تو اى عمرو، دنيايت را بر دينت ترجيح مى دهى، به نجاشى هدايايى را دادى و دومين بار نزد أو كوچ كردى، و ماجراى مرحلهء اول تو را از دوباره رفتن نزد أو باز نداشت، در هر مورد نا اميد و شكست خورده باز مى گشتى، مقصدت هلاك كردن جعفر و يارانش بود، هنگامى كه اميد و آرزويت زائل گرديد به دوستت عمارة بن وليد امرت را واگذاردى.
و اما تو اى وليد بن عقبه، سوگند به خدا تو را در بغض على ملامت نمى كنم، در حالى كه تو را در باره شراب خوارى هشتاد ضربه تازيانه زد، و پدرت را در روز بدر به قتل رسانيد، يا چگونه أو را ناسزا مى گوئى در حالى كه خداوند أو را در ده آيه از قرآن مؤمن و تو را فاسق ناميد، و سخن
خداوند است كه مى فرمايد: (آيا كسى كه مؤمن است مانند كسى كه فاسق است مى باشد، آنان مساوى هستند)، و سخن خداوند: (اگر فاسقى نزد شما خبرى آورد در مورد آن بررسى كنيد تا جاهلانه با گروهى برخورد نكنيد، و در مقابل كار خود پشيمان گرديد).
و تو را چه به نام قريش را آوردن، و تو پسر شخصى سياه پوست بنام ذكوان از اهل صفدريه بنام ذكوان هستى.
و اما اينكه گمان كردى كه ما عثمان را كشتيم، سوگند به خدا كه طلحه و زبير و عايشه نتوانستند اين نسبت را به على بن ابى طالب عليه السلام بدهند، چگونه تو اين نسبت را به أو مى دهى.
و اگر از مادرت در مورد پدرت سؤال كنى كه ذكوان را ترك و تو را به عقبة بن ابى معيط منسوب ساخت، و به اين وسيله در نزد خود مقام و جايگاهى يافت، و با آنچه خداوند براى تو و پدرت و مادرت از خوارى و پستى در دنيا و آخرت آماده ساخته، و خداوند به بندگان ظلم نمى كند.
و تو اى وليد، الله اكبر در مورد ولادتت از كسى كه خود را به أو منسوب ساخته اى، چگونه على را ناسزا مى گوئى، و اى كاش به خودت مشغول باشى تا نسبت خودت به پدرت را ثابت كنى نه به كسى كه خود را به أو منسوب كرده اى، و مادرت به تو گفت: اى پسرم سوگند به خدا كه پدرت پست تر و خبيث تر از عقبه است.
و اما تو اى عتبة بن ابى سفيان، سوگند به خدا تو دانا نيستى تا پاسخت را بيان كنم، و عاقل نيستى تا تو را سرزنش نمايم، و نزد تو خيرى كه انتظار آن مى رود نيست، و من نسبت به ناسزا گوئيت به على تو را ملامت نمى كنم، زيرا نزد من تو هم شأن برده و بنده على بن ابى طالب عليه السلام هم نيستى، تا پاسخت را گفته و ملامتت كنم، و لكن خدا نسبت به تو و پدر و مادر و برادرت در كمين گاه است، و تو فرزند پدرانت هستى كه خداوند آنان را در قرآن ياد كرده و مى فرمايد: (كار كننده و رنج برنده O آتش سوزان را مىچشند O از چشمهء جوشان نوشانده شوند - تا آنجا كه مى فرمايد: - از گرسنگى).
و اما تهديدت نسبت به من كه مرا مى كشى، چرا كسى كه روى بسترت همراه با همسرت ديدى را به قتل نرساندى، در حالى كه با أو نزديكى مى كرد، و در فرزند أو با تو شريك گرديد، تا آنكه فرزند را به تو منسوب كرد، فرزندى كه براى تو نبود، واى بر تو، و اگر به خود مشغول بودى و انتقامت را از او مى گرفتى شايسته تر بود، و تو براى آن سزاوارترى، تا اينكه مرا به قتل تهديد كرده و به آن مىترسانى.
و تو را از اينكه على را ناسزا گوئى ملامت نمى كنم، چرا كه برادرت را در مبارزه به قتل رسانيد، و او و حمزه در قتل پدرت شريك بودند،
تا اينكه بدست آنان در جهنم سقوط نمودند، و عذاب دردناكى را به آنان چشاندند، و عمويت به دستور پيامبر تبعيد گرديد.
و اما اينكه من آرزومند خلافتم، سوگند به خدا اگر بدان اميدوار باشم من لياقت آن را دارم، و من مشابه برادرت (معاويه) نبوده و جانشين پدرت نيستم، چرا كه برادرت نسبت به خدا متمرد و نسبت به ريختن خون مسلمانان و يافتن آنچه سزاوار آن نيست بسيار حريص است، مردم را مكر و فريب مى دهد و خداوند نيز مكر مى كند و او بهترين مكر كنندگان است.
و اما سخن تو كه على بدترين فرد قريش براى قبيلهء قريش بود، سوگند به خدا كه شخص محترمى را تحقير نكرد و مظلومى را نكشت.
و اما تو اى مغيرة بن شعبه، تو دشمن خدا و رها كنندهء كتاب خدا و تكذيب كنندهء پيامبر خدا مى باشى، و تو زناكار بوده و سنگسار نمودنت واجب است، و انسانهاى عادل و پاك و متقى بر زنايت گواهى دادند، اما سنگسار نمودنت را به تأخير انداخت و حق را با اباطيل و سخن را با گفتارهاى نادرست قبول نكرد، و اينها علاوه بر عذاب دردناك و پستى در دنيا كه خداوند برايت مهيا ساخته است مى باشد، و عذاب آخرت خواركننده تر مى باشد.
و تو كسى هستى كه فاطمه دختر پيامبر را زدى، تا اينكه خونريزى نمود و فرزندش را سقط كرد، و اين به خاطر آن بود كه پيامبر را خوار گردانى و با دستورش مخالفت نموده و احترامش را زائل سازى، در حالى كه پيامبر فرموده بود: اى فاطمه تو برترين زن اهل بهشت هستى، و خداوند تو را در آتش افكنده و و بال گفتارت را دامنگيرت مى كند.
پس به كدام يك از اين سه امر على را ناسزا مى گوئى: آيا نسبش ناقص است، يا از پيامبر دور مى باشد، يا در اسلام كار بدى انجام داده است، يا در حكم و قضاوت ستم ورزيد، يا در دنيا ميل و رغبت دارد، اگر يكى از آنها را بيان نمائى دروغ گفته و مردم تو را تكذيب مى كنند.
آيا گمان مى كنى على عليه السلام عثمان را مظلومانه كشته، سوگند به خدا كه على عليه السلام متقى تر و پاكتر از سرزنش كننده اش در اين زمينه مى باشد، سوگند به خدا اگر على عليه السلام عثمان را مظلومانه مى كشت به تو هيچ ارتباطى نداشت، تو أو را در زمان زندگيش يارى نكرده و بعد از مرگ نيز از أو يارى ننمودى، و همواره خانه ات در طائف زناكاران را مى پرورانيد، و امر جاهليت را زنده و اسلام را مى ميراندى، تا آنكه آنچه تحقق يافت محقق شد.
و اما اعتراضت در بنى هاشم و بنى اميه، آن ادعاى توست نزد معاويه، و اما سخنت در شأن امارت و رهبرى و سخن يارانت در خلافتى كه تصاحب كرده ايد، فرعون نيز چهار صد سال بر مصر حكومت كرد، در حالى كه موسى و هارون دو پيامبر بودند و آزارهاى بسيارى را تحمل كردند، و اين ملك خداست كه به نيكو كار و بدكار مى دهد، و خداوند مى فرمايد: (و نمى دانى شايد آن آزمايشى براى شما و بهره مندى اندكى براى آنان باشد)، (و هنگامى كه مى خواهيم شهرى را هلاك گردانيم دستور مى دهيم كه سرمايه دارانشان گناه كنند تا نزول عذاب بر آنان محقق گردد، آنگاه ايشان را نابود كنيم).
آنگاه امام حسن عليه السلام برخواست و پيراهنش را تكان داد در حالى كه مى گفت:
(زنان بد براى مردان بد و مردان بد براى زنان بد هستند)، سوگند به خدا اى معاويه آنان تو و ياران تو هستند، (و مردان نيك براى زنان نيكند آنان از آنچه مى گويند پاكيزه اند براى آنان بخشش و روزى كريمانه
مى باشد)، آنان على عليه السلام و ياران و پيروان أو هستند.
آنگاه امام خارج شد در حالى كه به معاويه مى گفت:
بچش پيامد آنچه خود كسب كرده و بدست آوردى، و آنچه خداوند براى تو و آنان از خوارى در دنيا و عذاب دردناك در آخرت آماده كرده است.
معاويه به اصحابش گفت: وشما نيز پيامد عمل خود را بچشيد، وليد بن عقبه گفت: سوگند به خدا تو بسيار بيشتر از ما چشيدى، و تنها بر تو جسارت نمود.
معاويه گفت: آيا به شما نگفتم كه نمىتوانيد از مقام أو بكاهيد، چرا از آغاز فرمانم را اطاعت نكرديد و خواستيد از أو يارى بخواهيد ولى شما را مسخره نمود، سوگند به خدا برنخاست تا آنكه خانه بر من تاريك گرديد، و خواستم او را دستگير كنم، امروز و بعد از آن براى شما خير و نيكى وجود ندارد.
مروان بن حكم اين ماجرا را شنيد، نزد آنان آمد و گفت: چرا مرا حاضر نكرديد، سوگند به خدا أو و پدر و خاندانش را به گونه اى ناسزا مى گويم كه كنيزان و بنده ها آن را در رقصهاى خود بخوانند، معاويه نزد امام حسن عليه السلام فرستاد، هنگامى كه فرستاده نزد ايشان آمد امام فرمود:
اين طغيان گر از من چه مى خواهد، سوگند به خدا اگر سخنش را تكرار كند گوشهايشان از مطالبى پر كنم كه عيب و ننگ آن تا روز قيامت بر آنان باقى بماند.
هنگامى كه امام حسن عليه السلام نزد آنان رسيد مروان گفت: سوگند به خدا تو و پدر و خاندانت را به گونه اى ناسزا گويم كه كنيزان و بنده ها آن را در رقصهاى خود بخوانند.
امام فرمود:
اما تو مروان من تو و پدرت را ناسزا نمى گويم، اما خدا تو و پدر و خاندان و فرزندانت، هر كه از صلب پدرت تا روز قيامت خارج شود، را بر زبان پيامبرش لعنت كرد، سوگند به خدا اى مروان تو و هيچ كس از آنان كه هنگام لعنت نمودن پيامبر حاضر بودند اين امر را در مورد تو و پدرت انكار نمى كنند، در مقابل تهديد خداوند تجاوزگرى تو زيادتر شد، و خدا و پيامبرش راست مى گويند، خداوند مى فرمايد: (و شجرهء ملعونه در قرآن و آنان را مىترسانيم اما تنها طغيان گرى و تجاوزگرى آنان بيشتر مى شود)،
و تو اى مروان و فرزندانت درخت ملعون در قرآن مى باشيد، و اين امر از طرف پيامبر از جبرئيل از خداوند رسيده است.
معاويه برخاست و دست بر دهان امام حسن عليه السلام نهاد و گفت:
ابا محمد تو ناسزاگو و پرخاشگر نبودى، امام حسن عليه السلام لباسهايش را جمع كرد و برخاست و خارج شد، گروه با نارا حتى و حزن و چهره هاي سياه در دنيا و آخرت پراكنده شوند.
(2) مناظره آن حضرت در شناسائى خود و عيوب مخالفين روايت شده كه امام حسن عليه السلام بر معاويه وارد شد و در مجلس أو حضور يافت، در آنجا گروهى از يارانش حاضر بودند، هر يك از آنان افتخارات خود را بر بنى هاشم ذكر كرد و از ارزش آنان كاستند، و مطالبى را ذكر كردند كه بر امام حسن عليه السلام دشوار آمد و ايشان را ناراحت كرد، آنگاه ايشان به سخن پرداخت و فرمود:
من از بهترين قبائل، و پدرانم ارزشمندترين خاندان در عرب مى باشد، در هنگام محاسبه افتخار و نسب برتر و جوانمردى براى ماست،
و ما از بهترين درختى هستيم كه شاخه هاي بارور و ميوه هاي پاكيزه و بدنهاى بر جا مانده اى را رويانيد، در آن اصل اسلام و علم نبوت است، آنگاه كه جاى افتخار رسيد برتر گرديده، و آنگاه كه از برتر شدن ما جلوگيرى شد ما طلب برترى نموديم، و ما درياهاى عميقى هستيم كه تهى از آن نگرديده، و كوههاى محكمى هستيم كه مغلوب نمى گرديم.
در اين هنگام مروان بن حكم ومغيرة بن شعبه سخن گفتند و او و پدرش را كم ارزش جلوه دادند، امام حسن عليه السلام سخن گفت و فرمود:
اى مروان! آيا از ترس و خوارى و ضعف و عجز سخن مى گويى، گمان كردى كه خود را ستودم در حالى كه پسر پيامبر خدايم، و مقامم را بالا بردم در حالى كه سرور جوانان اهل بهشتم، واى بر كسى كه فخر مى فروشد و تكبر مى كند تا خود را برتر جلوه دهد، و كسى خود را بزرگ مى نماياند و قصد گردن فرازى دارد، اما ما خاندان رحمت و جايگاه كرامت و بزرگوارى، و موضع خير و نيكى، و معدن ايمان، و نيزه اسلام، و شمشير دين هستيم.
مادرت به عزايت بنشيند چرا سكوت نمى كنى قبل از آنكه امور هولناك را به سويت بفرستم و بيان دارم، و تو را به نشانه اى بنمايانم كه از نامت بى نياز شوى، اما بازگشتت با غارت آيا در روزى بود كه نادارى را سرپرستى كرده، و ترسوئى را پناه دادى، بهره و غنيمتت فرارت بود
و نيرنگت به طلحه، در زمانى كه به أو مكر زده و او را به قتل رساندى (1)، زشت باد چهره ات كه چقدر كريه و ناپسند است.
مروان سر به زير انداخت ومغيره مبهوت ايستاد، امام عليه السلام رو به مغيره كرد و فرمود:
اى كور قبيلهء ثقيف، تو را چه به قريش كه نسبت به تو افتخار كنم، واى بر تو آيا مرا نمى شناسى، من پسر بهترين زنان و سرور زنان هستم، پيامبر ما را به علم الهى تغذيه كرده، و تأويل قرآن و مشكلات احكام را آموخته ايم، عزت برتر و افتخار و برترى از ماست.
و تو از گروهى هستى كه در جاهليت نسبى نداشته و در اسلام بهره اى ندارند، بندهء فرارى را چه شده كه با شيران برخورد كرده و مزاحم قهرمانان گردد و دم از افتخار زند، ما سروران، و ما مدافعان برتر هستيم، از پيمانمان حمايت كرده و عيب و ننگ را از خود دور مى كنيم، و من پسر زنان پاك هستم.
تو اشاره كردى - بر اساس گمانت - به وصى برترين پيامبران، و او به ناتوانيت داناتر و به ضعفت آگاه تر بود، و تو براى رد كردن خودت نسبت به
او شايسته تر هستى، به خاطر آن غيضى كه در دل دارى و فريبى كه از چشهمايت پيداست، هيهات أو گمراهان را ياور انتخاب نمى كرد (1).
و گمان تو كه اگر در صفين بودى از نيرومندى قيس و مهارت ثقيف از همه سزاوارتر بودى، مادرت به عزايت بنشيند آيا اين امور با ناتوانيت در ميدانهاى نبرد و فرارت در زمانهاى سخت تحقق مى پذيرد، سوگند به خدا اگر أمير المؤمنين پرچم شجاعان را به تو مى سپرد، مى ديدى كه سختيها أو را از پاى در نياورده، و فريادهاى هول انگيز مى كشيدى.
و اما دليرى قيس، تو را چه كار به قيس، تو بندهء فرارى هستى كه علومى را آموختى، و از اينرو ثقيف ناميده شدى، و بدين وسيله به حيله خود را از قبيلهء ثقيف برشمردى، تو از مردان آن قبيله نيستى، و تو به تعمير وسايل صيد و داخل شدن در آغل گوسفندان داناترى از جنگ نمودن و اما مهارت چه مهارتى نزد بردگان و بندگان مى باشد.
خواستى با أمير المؤمنين ملاقات كنى، و او آن چنان كه تو أو را شناختى: شير بيشه و سمى كشنده بود، قهرمانان در هنگام نبرد در برابرش قدرت ايستادگى نداشتند، تا چه رسد كه گرگها او را قصد كنند، و سوسك (مرد سياه چهره) از عقب سر أو را طلب نمايد.
و اما نسبتت مجهول و نزديكانت ناشناخته اند، خويشاوندى تو به آن قبيله مانند نسبت حيوانات دريايى به آهوان صحرائى است، بلكه خويشاوندى تو از اين نسبت دور تر است.
مغيره برخاست و امام حسن عليه السلام به معاويه مى فرمود:
ما را از بنى اميه معذور بدار، بعد از سخن بردگان و افتخار نمودن بندگان.
معاويه گفت: اى مغيره باز گرد، اينان فرزند عبد منافند، قهرمانان در مقابلشان قدرت ايستادگى نداشته، و بزرگان در مقابلشان قدرت فخر فروشى ندارند، آنگاه امام حسن عليه السلام را سوگند داد كه ساكت شود، و امام ساكت شد.
(3) مناظرهء آن حضرت در فضيلت اهل بيت و اين كه خلافت تنها شايستهء آنانست سليم بن قيس گويد: از عبد الله بن جعفر بن ابى طالب شنيدم كه گفت: معاويه به من گفت: چرا حسن و حسين را زياد احترام مى كنى، آنان بهتر از تو و پدرشان بهتر از پدر تو نبود، و اگر مادرشان فاطمه دختر پيامبر نبود مى گفتم اسماء بنت عميس كمتر از أو بشمار نمى رفت، گويد:
از گفتارش بسيار ناراحت شده و نمى توانستم خود را كنترل كنم - تا آنكه سخن عبد الله بن جعفر وعبد الله بن عباس را در فضيلت امام حسن و حسين عليهما السلام و آنچه از پيامبر صلى الله عليه واله در فضيلت ايشان شنيده بودند را نقل مى كند، تا آنجا كه گويد:
معاويه گفت: اى حسن عليه السلام تو چه مى گويى؟ فرمود:
اى معاويه! سخن من و گفتار ابن عباس را شنيدى، اى معاويه تعجب از تو و از كم حيائى تو و جرأتت بر خداوند است، آنجا كه گفتى:
خداوند طاغوت شما را كشت و خلافت را به جايگاه أو (معاويه) رسانيد، اى معاويه آيا تو معدن خلافتى نه ما؟
واى بر تو اى معاويه و به سه نفرى كه قبل از تو بودند و تو را در اين جايگاه نشاندند، و اين سنت را برايت مهيا نمودند، سخنى مى گويم كه تو شايستهء آن نيستى، اما مى گويم تا فرزندان پدرم كه در اينجا حاضرند بشنوند:
مردم در امور بسيارى با هم اتفاق نظر دارند و در آن مسائل بين ايشان اختلاف و كشمكش و جدائى نيست: بر گواهى به وحدانيت خداوند و رسالت پيامبر، و نمازهاى پنجگانه، و زكات واجب، و روزه ماه رمضان، و حج خانهء خدا و موارد بسيارى از واجبات الهى كه قابل شمارش
نيست و شمارهء آنها را تنها خدا مى داند.
و نيز بر موارد ديگرى اجتماع كرده اند، بر حرمت زنا و دزدى و دروغ، و قطع رحم، و خيانت، و موارد بسيارى از محرمات الهى كه قابل شمارش نيست و شماره آنها را تنها خدا مى داند.
اما در مورد سنتهايى اختلاف كرده و با هم در آنها مى جنگند، و به گروههايى تقسيم شده اند كه گروهى گروه ديگر را لعنت مى كنند، و همان ولايت و سرپرستى است، و گروهى از گروه ديگر بيزارى مى جويد، گروهى گروه ديگر را بقتل مى رساند كه كدام يك شايسته تر به آن است، جز گروهى كه از كتاب الهى و سنت پيامبرش صلى الله عليه واله پيروى مى كنند، هر كه آنچه مسلمانان در آن اختلاف ندارند را بگيرد و امور اختلافى را به خداوند واگذارد، سالم مانده و از آتش نجات مى يابد و داخل بهشت مى گردد.
و هر كه خداوند أو را موفق گردانده و بر أو منت گذارده و بر أو احتجاج نمايد، به اينكه قلبش را به شناخت واليان امرش از پيشوايانش روشن گرداند و بشناسد كه معدن علم كجاست، پس أو نزد خداوند سعادتمند بوده و دوستدار خداست، و پيامبر صلى الله عليه واله فرمود: خداوند رحمت كند شخصى را كه حق ما را دانست و آن را بيان كرد پس سعادتمند گرديد، يا ساكت شد پس سالم ماند.
ما اهل بيت مىگوئيم امامان و پيشوايان از ما هستند، و خلافت و پيشوائى تنها سزاوار و شايستهء ماست، و خداوند در كتابش و سنت پيامبرش ما را شايستهء آن دانسته است، علم در ما و ما اهل آنيم، و تمامى آن با تمام جوانبش نزد من مى باشد، و تا روز قيامت امرى محقق نمى گردد حتى زدن بر چهرهء كسى، جز آنكه آن بوسيله پيامبر صلى الله عليه واله ديكته شده وعلى عليه السلام با دست خود نوشته و در دست ما قرار دارد.
و گروهى گمان مى كنند كه به خلافت از ما سزاوارترند، حتى تو اى پسر هند اين ادعا را ذكر مى كنى، و گمان مى كنى (عمر) نزد پدرم فرستاد كه مى خواهم قرآن را در يك مجموعه اى جمع آورى كنم پس آنچه از قرآن نوشته اى را نزد من بفرست، فرستاده آمد، امام فرمود: سوگند به خدا قبل از اينكه به تو برسد گردنم را مى زنى، عمر گفت: چرا؟ فرمود:
چون خداوند مى فرمايد: (آنان كه در علم راسخند)، فرمود: آيه مرا قصد كرده و تو و يارانت مقصود آيه نيستيد، عمر خشمگين شد، سپس گفت:
پسر ابى طالب گمان مى كند آنچه در نزد اوست پيش فرد ديگرى وجود
ندارد، هر كه آيه اى از قرآن را خوانده آن را نزد من بياورد، هرگاه كسى آيه اى را مى آورد و شاهدى بر آن اقامه مى كرد آن آيه را مى نوشت و اگر شاهدى نداشت آن را نمى نوشت، آنگاه گفتند: از قرآن آيات بسيارى گم شده است، بلكه دروغ مى گويند، سوگند به خدا بلكه آن نزد اهلش جمع شده وحفظ گرديده است.
آنگاه عمر به قضات و واليان امرش دستور داد: فكر كنيد و عقايدتان را بيان داريد كه حق چيست، أو و بعضى از واليان امرش در مشكل بزرگى افتادند و پدرم آنان را از مشكل خارج ساخت، تا به آن بر آنها احتجاج جويد، اما گاه قضات نزد خليفهء خود مى آمدند در حالى كه در يك امر مشترك احكام متعددى را بيان مى نمودند، اما همه را امضا مى كرد، چرا كه خداوند به أو حكمت و روش قضاوت نداده بود.
و هر گروه از مخالفين ما از مسلمانان گمان مى كنند كه جايگاه خلافت و علم در غير ماست، از خداوند بر كسانى كه بما ظلم كرده و حق ما را انكار كرده، و مردم را بر ما مسلط نموده، و براى مردم راهى را بر عليه ما گشودند كه بوسيلهء تو بدان احتجاج و دليل آورده شود، و خداوند ما را كافى بوده و بهترين سرپرست است.
مردم بر سه دسته اند: مؤمنى كه حق ما را مى شناسد و تسليم ما بوده، و از ما پيروى مى كند، أو نجات يافته و دوستدار ماست و از امر خداوند تبعيت مى كند، و دشمن ما كه از ما بيزارى جسته و ما را لعن
مى كند و ريختن خونهايمان را حلال مى داند، و حق ما را انكار مى كند، و خداوند را با برائت و بيزارى از ما مىپرستد، اين كافر و مشرك و فاسق است، و از جائى كه گمان نمى كند كافر و مشرك گرديده، هم چنان كه خداوند را ناآگاهانه دشنام مى دهند، همچنان بدون آگاهى به خداوند شرك مى ورزند.
و شخصى آنچه امت بر آن اتفاق دارند را گرفته، و علم آنچه بر أو مشتبه شده و نيز ولايت ما را به خدا وامى گذارد، و از ما پيروى نكرده و با ما نيز دشمنى نمى كند و حق ما را نمى شناسد، ما اميدواريم كه خداوند أو را بيامرزد و او را داخل بهشت گرداند، اين مسلمان ناتوان است.
(4) مناظرهء آن حضرت با عمرو بن عاص و مروان وابن زياد روايت شده: روزى معاويه همراه با اطرافيان رازدارش نشسته بود، و به يكديگر فخر مىفروختند، معاويه خواست آنان را بخنداند، از اينرو گفت: بسيار فخر فروختيد، اگر حسن بن على عليه السلام وعبد الله بن عباس در اينجا بودند از اين بالندگى ها كمتر مى نموديد، معاويه نزد امام فرستاد - آنگاه گفتار آنان را ذكر مى كند - سپس امام در جواب ايشان فرمود:
اگر كسى در مباحثه خاموش ماند، اين امر دليل بر ناتوانى أو
نمى باشد، بلكه كسى كه به دروغ سخن گويد و بخواهد باطل را به صورت حق جلوه دهد خيانت كار است.
اى عمرو به دروغ افتخار ورزيده و در خيانت گستاخى مى كنى، من از تبهكاريت هميشه آگاه بوده و برخى از آنها را برشمرده و از برخى ديگر چشم مى پوشيده ام، زيرا در گمراهى فرو رفته اى، در باره ما كه چراغهاى روشن در تاريكى، و پرچمهاى هدايت و راهنمائى، و سواران دلاور، و حمله ور به دشمنان، و پرورده شده در دامان جنگ مى باشيم، براى دوستان همچون نو بهاران خرم هستيم، ما جايگاه نبوت و محل فرو آمدن علم هستيم.
و گمان مى كنيد كه نژادتان از ما نيرومندتر است، ولى در نبرد بدر نيرومندى ما آشكار گرديد، در روزى كه دلاوران بر زمين خوردند، و هماوران به سختى افتادند، و شيرمردان از پاى در آمدند، و مرگ معركه دار ميدان شد، و بر پاشنهء آن چرخيد و دندان نشان داد، و آتش جنگ زبانه كشيد، در چنان هنگامه اى بود كه مردان شما را كشتيم و پيامبر بر فرزندانتان منت گذارد، و بجان خودم سوگند در آن روز شما هرگز از بنى عبد المطلب برتر و قوى تر نبوديد.
و اما تو اى مروان، تو را چه مى شود كه از قريش زياده گفته و به آن
افتخار كنى، تو رها شده اى و پدرت طرد شده پيامبر است، و تو هر روز از پستى به بدى مىگرائى و در اين دو گرفتارى، آيا فراموش كردى آن روز كه دست بسته تو را به حضور أمير المؤمنين عليه السلام آوردند، و با چشم خود شيرى را ديدى كه از چنگالش خون مى چكيد، و دندانهايش را به هم مى فشرد، و مفهوم اين شعر را مىنگريستى:
شيرى كه چون شيران فريادش را بشنوند، سراسيمه فرار كنند و سرگين اندازند.
ولى أمير المؤمنين عليه السلام تو را بخشيد و از خفقان مرگ رها شدى، و نفس تنگت كه نمى گذاشت آب دهانت را فرو برى، باز شد و به حال آمدى، اما بجاى آنكه سپاس ما را بگذارى به بدگوئى ما پرداختى و جسارت ورزيدى، در صورتى كه مى دانى ما هرگز ننگى بر دامانمان ننشسته و خوار و خسران به سراغمان نيامده است.
و اما تو اى زياد، به قريش چه كار دارى، كسى براى تو نسب درست و شاخهء برومند، و پيشينهء استوار، و جايگاه رشد ارزشمندى نمى شناسد، مادرت زنى زناكار بود كه مردهاى قريش و بدكاران عرب با أو رابطه داشتند، و وقتى كه به دنيا آمدى پدرت معلوم نبود تا اينكه اين مرد - و به معاويه اشاره كرد - پس از مرگ پدرش تو را برادر خود خواند.
در اين صورت به چه چيزى افتخار مى كنى، تو را همان رسوائى مادرت بس است، و در افتخار ما همين كافى است كه جد ما رسول
خداست و پدرم على بن ابى طالب عليه السلام پيشواى مسلمانان است، كه هرگز به جاهليت بازنگشت، و عموهايم يكى حمزه سيد الشهداء و ديگرى جعفر طيار است، و من و برادرم هر دو پيشواى جوانان اهل بهشتيم.
آنگاه امام رو به ابن عباس كرد و فرمود: پسر عمويم اينان مرغهاى ناتوانى هستند كه مى توان با بحث پرهايشان را در هم شكست.
(5) مناظرهء آن حضرت با عبد الله بن زبير روايت شده: امام چند روزى از دمشق خارج شد، آنگاه به دمشق بازگشت، و نزد معاويه آمد، در مجلس معاويه عبد الله بن زبير حضور داشت، هنگامى كه معاويه امام را ديد از أو استقبال كرد و بعد از آنكه مجلس آماده شد به امام گفت: اى ابا محمد گمان مى كنم خسته ايد به منزل رفته و استراحت كنيد.
امام از نزد أو خارج شد، و معاويه رو به عبد الله بن زبير كرد و گفت:
بهتر است كه بر حسن فخر بورزى، چرا كه تو پسر يكى از نزديكان پيامبر و پسر عموى أو مى باشى، و پدرت در اسلام كارهاى بسيارى انجام داده
است - تا آنجا كه سخن عبد الله زبير در حضور امام را در مجلس ديگرى نقل مى كند - آنگاه امام فرمود:
سوگند به خدا اگر بنى اميه مرا در سخن گفتن ناتوان نمى شمردند براى پست شمردن تو زبان از گفتارت باز مى داشتم، ولى اكنون برايت آشكار مى كنم كه من كم عقل و بى زبان نيستم، آيا تو بر من عيب مى گيرى و بر من فخر مى فروشى، جدت در جاهليت خانواده و معروفيتى نداشت تا اينكه با جده ام صفيه دختر عبد المطلب ازدواج كرد، و در ميان عرب سرافراز شد و به شرف أو افتخار ورزيد، پس چگونه فخر كنى بر كسى كه حلقه رابط گردنبند است، بزرگان و گرامترين مردم روى زمين، اين مائيم كه شرفى پر نفوذ و كرامتى برتر و پيروز داريم.
گمان مى كنى كه من تسليم معاويه شدم، چگونه چنين كارى ممكن است، واى بر تو من پسر دلاورترين مردان عربم، و در دامان فاطمه عليها السلام چشم گشوده ام كه پيشواى زنان جهان و بهترين كنيزان خداست، واى بر تو من اين كار را از روى ترس و ناتوانى انجام ندادم، علت آن بود كه طرفدارانى چون تو داشتم كه به بيهودگى طرفدار من بودند، و به دروغ ادعاى دوستى مى كردند، و من به آنها اعتماد نداشتم، چون شما خاندانى فريبكاريد.
و چرا چنين نباشد كه پدرت با أمير المؤمنين عليه السلام بيعت كرد، و به
زودى پيمانش را شكست و به جاهليت بازگشت، وعلى عليه السلام كه در پاره پيكر پيامبر بود را فريب داد و مردم را گمراه كرد، و چون در معركهء جنگ با يورش پيشتازان لشكر روبرو شد، و دندان تيز جنگاوران پيكرش را در هم فشرد، جانش را بى جهت از دست داد، و بدون هيچ ياورى به خاك افتاد، و تو به اسيرى گرفتار شدى، خسته و مجروح و كوفته، پايمال سم ستوران و ناتوان از يورش سواران، و چون مالك اشتر تو را به حضور امام آورد، آب دهانت خشكيده بود و بر پاشنه مىچرخيدى، همچون سگى كه از شيران هراسيده و فرارى باشد.
واى بر تو، اين مائيم كه روشنى بخش جهانيم و امت مسلمان به ما فخر مى كند و كليدهاى اراده و ايمان بدست ماست، اكنون تو به ما حمله مى كنى؟ تو هستى كه زنان را فريب مى دهى بر فرزندان پيامبران فخر مى فروشى؟ سخنان ما را كه مردم مى پذيرفتند تو و پدرت رد مى كنيد.
مردم با اشتياق و اجبارا دين جدم را پذيرفتند، و بعد كه با امير المؤمنين عليه السلام بيعت كردند طلحه و زبير از بين آنها پيمان را شكستند و همسر پيامبر را فريب دادند و به جنگ با پدرم برخاستند، و كشته شدند، و تو را به اسارت نزد على عليه السلام آوردند و او از گناهت درگذشت و خويشاونديت را رعايت كرد و تو را نكشت و بخشيد، بنابراين تو آزاد شده پدر من هستى، و من آقاى تو و پدرت هستم، اكنون سنگينى گناهت را احساس كن.
عبد الله بن زبير شرمگين شد، به حضور امام آمد و گفت: اى ابا محمد معذرت مى خواهم، اين مرد - و به معاويه اشاره كرد - مرا به جدال با تو برانگيخت، حال مرا بر نادانيم ببخش، چون شما از خاندانى هستيد كه گذشت و بردبارى به سرشت شما آميخته است.
و امام به معاويه نگريست، و فرمود:
مى بينى كه از پاسخ گوئى هيچ كس باز نمىمانم، واى بر تو آيا مى دانى كه من از كدام درخت بارورى جوانه زده ام، دست از اين كارها بردار و اگر نه داغى بر چهره ات بزنم كه همه رهروان شهرها و سرزمينها از آن سخن بگويند.
(6) مناظرهء آن حضرت با مروان بن حكم امام بر معاويه داخل شد، هنگامى كه آن حضرت را ديد برخاست و احترام بسيار به ايشان گذاشت، اين امر بر مروان سخت آمد و كلامى در بدى ايشان بيان كرد، امام فرمود:
واى بر تو اى مروان، تو هميشه در ميدانهاى جنگ و به هنگام رويارويى با دشمن ريسمان خوارى و ننگ به گردن داشتيى، زنان بر تو بگريند، اين مائيم كه برهانهاى روشن را به همراه داريم، و اگر سپاس گزار
باشيد ما بر شما هدايت را باريديم، ما شما را به نجات مى خوانيم وشما ما را به آتش دعوت مى كنيد، و چقدر اين دو مقام از يكديگر دور است.
تو به بنى اميه افتخار مى كنى و مى پندارى كه آنان در جنگ پايدارند و همچون شير دلاور، مادرت به عزايت بنشيند مگر نمى دانى كه خاندان عبد المطلب پهلوانان بزرگوار و ياران و نگهبانان و بزرگمردانند.
به خدا قسم كه تو آنان و هر كس كه از اين خاندان است را ديده اى كه هرگز سختى ها و خطرها به هراسشان نينداخته و از ميدان دليران نگريخته اند، و آنان همچون شيران خشمگين و حمله ورند، و اين تو بودى كه از ميدانشان گريختى و تو را به اسارت گرفتند، و به همراه خويشانت به خوارى و ننگ افتادى.
گمان مى برى كه مى توانى خون مرا بريزى، اگر خيلى دلاورى چرا نتوانستى خون آن كس كه بر عثمان حمله برد را بريزى، كه عثمان را همچون شترى سر بريد، و تو در آن وقت همچون گوسفندان صيحه مى زدى و مثل زنان فرومايه آه و ناله سر مى دادى، چرا از أو دفاع نكردى و تيرى به جانب قاتلش پرتاب ننمودى، بلكه بندهاى بدنت مى لرزيد و چشمانت را از شدت وحشت فرو مىبستى و از ترس جانت از من پناه
مى خواستى، چون بنده اى كه به دامان آقايش درآويزد، و من تو را از مرگ رهانيدم، و اكنون معاويه را به قتل من بر مى انگيزى، و اگر آن روز معاويه با تو بود أو هم با عثمان كشته مى شد، حال هم تو و معاويه كمتر و ناتوان تر از آنيد كه بتوانيد به من گستاخى كنيد.
و اكنون گمان مى برى كه من بر بردبارى معاويه زنده مانده ام، به خدا قسم كه معاويه خودش را بهتر از هر كس مى شناسد، و از اينكه حكومت را به أو واگذار كرده ايم سپاس گزارتر است، و اكنون وجود تو همچون خارى در چشمش خليده كه نمى تواند ديده بر هم نهد، و اگر بخواهم مى توانم سپاهى بر اهل شام برانگيزم كه جهان بر أو تنگ شود و از حملهء سواران به ستوه آيد، و در آن وقت فرار كردن و نيرنگ و پرگوئى تو را سودى نخواهد بخشيد.
و ما كسى نيستيم كه پدران بزرگوار و فرزندان نيكوكارمان ناشناخته باشند، حال اگر راست مى گويى آزادى.
معاويه به مروان فرياد زد و گفت: من گفتم كه به اين مرد گستاخى نكن و تو نپذيرفتى و به چنين خوارى و تحقيرى گرفتار شدى، آخر تو مانند أو نيستى، و پدرت به مقام پدر أو نمى رسد، تو پسر مردى رانده شده و دور افتاده اى، اما پدر أو پيامبر بزرگوار خداست، و چه بسا كسانى كه با پاى خود به قبرستان رفته و گور خور را مى كنند.
(7) مناظرهء آن حضرت با عمرو بن عاص روزى عمرو بن عاص امام حسن عليه السلام را در حال طواف ديد و گفت: اى حسن گمان كردى كه دين تنها به تو و پدرت بر پا مى ماند، ديدى خداوند معاويه را بعد از ضعف قوى، و بعد از خفا آشكار نمود، آيا خداوند به كشتن عثمان راضى و خشنود است؟ آيا سزاوار است كه دور خانهء خدا طواف كنى هم چنان كه شتر دور آسياب مىچرخد، و لباس زيبا در بردارى در حالى كه تو قاتل عثمان هستى؟ سوگند به خدا براى عدم پراكندگى امت و عدم اختلاف آنان شايسته است كه معاويه تو را همانند پدرت بقتل رساند.
امام فرمود:
اهل آتش نشانه هائى دارند كه بدان شناخته مى شوند: انكار اولياء الهى و دوستى با دشمنان خدا، سوگند به خدا تو مى دانى كه على عليه السلام يك لحظه و يك چشم بر هم زدن در دين شك نكرده و در خداوند ترديد ننموده است، و سوگند به خدا اى پسر ام عمرو دور مى شوى يا تو را با كلماتى تيزتر از شمشير دور مى كنم.
بر حذر باش از هجوم و حمله بر من چرا كه مى دانى من كيستم، ناتوان نبوده، كم ارزش نيستم و پر خور هم نبوده ام، من در ميان قريش مانند نخ وسط گردنبند هستم، خاندانم شناخته شده و جز به پدرم منسوب نمى گردم، و تو كسى هستى كه خود مى دانى و مردم نيز بدان آگاهند، مردان قريش در مورد فرزند بودن تو براى آنان اختلاف كردند (به خاطر زنا كردن مادرش با چند نفر)، و بدترين آنان، يعنى كسى كه نسبتش پست تر و ملامت شونده تر از بقيه بود پيروز شد، و تو فرزند أو ناميده شدى، پس از من برحذر باش چرا كه تو پليد و ما خاندان پاك و پاكيزه اى هستيم كه خداوند پليدى را از ما دور ساخت و پاكيزهء مان گردانيد.
عمر كه اين پاسخها را شنيد قادر به پاسخ گوئى نشد و ناراحت و خشمگين باز گشت.
(8) مناظرهء آن حضرت با عمرو بن عاص روايت شده: هنگامى كه امام عليه السلام بر معاويه وارد شد عمرو بن عاص هيبت و وقار آن حضرت را ديد و خشمگين شد، و از كينه و حسد لبريز گرديد، و گفت: نادان و ناتوانى كه عقلش بين ريشهايش مى باشد نزد شما آمد، عبد الله بن جعفر حاضر بود و از اين سخن برآشفت و به أو فرياد زد - تا آنكه سخن عبد الله بن جعفر را نقل كرده - و امام سخن آنان را مى شنود و مى فرمايد:
اى معاويه! همواره نزد تو بندگانى هستند كه دندان به گوشت مردم فرو مى برند، به خدا قسم اگر بخواهم كارى مى كنم كه ناگواريهائى شديد برايت پيش آيد و نفسهايتان به تنگى گرايد.
سپس اين اشعار را خواند:
اى معاويه آيا عبد سهم را فرمان مى دهى كه مرا در حضور مردم ناسزا بگويد.
هنگاميكه قريش مجالس فراهم مى آورند و تو مى دانى كه آنها چه منظورى دارند.
تو از روى نادانى به من ناسزا مى گوئى با كينه اى كه هميشه از ما به دل دارى.
آيا تو هم به مانند من پدرى دارى، كه به آن افتخار كنى يا نيرنگ مى بازى.
اى پسر حرب تو جدى مانند جد من ندارى، كه فرستادهء خداست اگر بخواهى جدها را به ياد آورى.
مانند مادر من مادرى در قريش نيست كه فرزندان با حسبى از آن زاده شود.
اى پسر حرب كيست كه مثل من بسرايد و فردى همچون من شايستهء سرزنش نيست.
خاموش باش و دست به كارى مزن كه از ترس آن كودكان پير شوند.
(9) مناظرهء آن حضرت با عمرو بن عاص امام در مجلس معاويه حاضر شد و فرمود:
قريش همگان مى دانند كه من عزيز و بزرگوارم و هرگز به ناتوانى نگرائيده ام و به تيرگى نيفتاده ام كه شناختى روشن و پدرى بزرگوار دارم.
اين سخنان عمرو بن عاص را اندوهگين كرد و سخنانى در كم ارزش قلمداد كردن امام بيان داشت، امام عليه السلام فرمود:
سوگند به خدا، اگر نسب خودت را به ياد آورى و به رأى ناصوابت عمل كنى هرگز به مقصدى نيكو نمى رسى، و به عزت و پيروزى دست نمى يا بى، به خدا قسم اگر معاويه سخن مرا بپذيرد، تو را دشمن فريبكار
خود مى شمارد، زيرا روزگار درازى است كه بخل مى ورزى و كينه خود را پنهان مى دارى و طمع به آرزوى بلندى مى بندى، كه شاخهء تو شايستگى چنان برگ و بارى ندارد، و چراگاه وجودت چنان سبزى و خرمى را سزاوار نيست.
اما به خدا قسم خيلى نزديك است كه در بين دندانهاى تيز شيران قريش جا بگيرى، آنها كه دلاورانى نيرومند و سوارانى توانايند، و تو را همچون دانه اى در آسياب خورد مى كنند، و چون با تو روياروى شوند فريبكاريت سودى نمى بخشد.
(10) مناظرهء آن حضرت با معاويه بن ابى سفيان روايت شده: روزى معاويه نسبت به امام افتخار نمود و گفت: من پسر بطحا و مكه هستم، من پسر كسى هستم كه از همه بخشنده تر و گرامىتر است، من پسر كسى هستم كه در جوانى و پيرى قريش را به آقايى و برترى رسانيد، امام حسن عليه السلام فرمود:
اى معاويه بر من افتخار مى كنى، من پسر كسى هستم كه در ريشه هاي زمين جاى دارد، من پسر جايگاه تقوى هستم، من پسر كسى هستم كه هدايت آورد، من پسر كسى هستم كه بوسيلهء فضيلت بسيار وجاه
و منزلت برترش مردم دنيا را به سرورى رسانيد، من پسر كسى هستم كه اطاعت از أو اطاعت خدا و نافرمانيش نافرمانى اوست، آيا پدرى چون پدر من دارى تا به آن افتخار كنى؟ وجدى همانند جد من دارى كه بر من فخر نمائى، بگو آرى يا نه.
معاويه گفت: بلكه مى گويم نه، و اين تصديق سخن توست، امام فرمود:
حق درخشان است و تغيير پذير نيست، و حق را دانايان مى شناسند.
(11) مناظرهء آن حضرت با معاويه بن ابى سفيان روايت شده: روزى معاويه نسبت به امام افتخار نمود و گفت: اى حسن: من از تو بهترم، فرمود: اى پسر هند چگونه چنين چيزى ممكن است؟ گفت: زيرا مردم زمامدارى مرا پذيرفتند و تو را كنار زدند، فرمود:
هيهات هيهات، اى پسر هند جگر خوار، از بد راهى براى خود مقام و ارزش كسب كردى، كسانى كه حكومت تو را پذيرفته اند دو گروهند، يا آزادانه يا به اجبار، آن كس كه مطيع توست خدا را نافرمانى نموده، و آنكه اجبار گرديده بنا بر كتاب خداوند معذور است.
و من هرگز نمى گويم كه من از تو بهترم چرا كه در تو خيرى وجود ندارد، و لكن هم چنان كه خداوند مرا از پستى ها دور ساخت، تو را هم از فضيلتها بر كنار نمود.
(12) مناظرءه آن حضرت با وليد بن عقبه امام به أو فرمود:
تو را در ناسزاگوئى به على عليه السلام ملامت نمى كنم، چرا كه آن حضرت به خاطر شراب خوارى هشتاد ضربه تازيانه بر تو نواخت، و پدرت را در جنگ بدر بدستور پيامبر بقتل رساند، و خداوند على عليه السلام را در چندين آيه مؤمن و تو را فاسق ناميد، شاعر در مورد تو و در مورد على عليه السلام گفته است:
خداوند در كتاب خود در مورد على عليه السلام و وليد آيه نازل كرده است وليد در جايگاه كفر قرار گرفته وعلى عليه السلام در جايگاه ايمان به خدا قرار گرفته است.
كسى كه خداوند را عبادت و بندگى مى كند مانند فاسق و دروغگو نمى باشد.
به زودى وليد وعلى عليه السلام در روز قيامت براى اخذ پاداش يا كيفر خوانده مى شوند.
على عليه السلام در آنجا بهشت را كسب كرده، و وليد خوارى و پستى را بدست مى آورد.
(13) مناظرهء آن حضرت با يزيد بن معاويه امام حسن عليه السلام و يزيد بن معاويه نشسته و در حال خوردن خرما بودند، يزيد گفت: اى حسن من تو را دشمن مى دارم.
امام عليه السلام فرمود:
اى يزيد! بدان شيطان پدرت را در ايجاد نطفه ات مشاركت نمود، از اينرو عداوت من در تو بوجود آمد، زيرا خداوند مى فرمايد: (و در اموال و اولاد با آنها مشاركت مى كند)، و شيطان در ايجاد نطفه صخر با جدت حرب مشاركت كرد، از اينرو با جدم پيامبر صلى الله عليه واله دشمنى مى كرد.
(14) مناظرهء آن حضرت با حبيب بن مسلمه فهرى امام عليه السلام به حبيب بن مسلمة فهرى فرمود: چه بسيار حركتهائى از تو كه در غير مسير خداوند بوده است، أو گفت: اما حركتم بسوى پدرت اين گونه نبوده است، فرمود:
آرى، و لكن معاويه را در خصوص دنياى كم ارزش اطاعت كردى، اگر كارهاى دنيايت را انجام دهد در آخرت تو را رها مى كند، اگر كار زشتى انجام مى دهى بگويى كار خوبى نيز انجام داده ام، هم چنان كه خداوند مى فرمايد: (عمل صالح و كار نا صالح را با هم مخلوط نموده اند)، اما كار تو بر طبق اين آيه است كه مى فرمايد: (بلكه عملهاى زشت آنان بر قلبهايشان زنگار قرار داده است).
(15) كلام آن حضرت با حسن بصرى در توحيد حسن بصرى به امام عليه السلام نامه نوشت: اما بعد شما خاندان نبوت و جايگاه حكمت هستيد، و خداوند شما را كشتى هاي حركت كننده
در موجهاى سهمگين قرار داد، پناهنده به شما پناه گرفته و غلو كننده به ريسمان شما چنگ مى زند، هر كه از شما پيروى كند هدايت يافته و نجات مى يابد، و هر كه تخلف ورزد هلاك گرديده و گمراه مى شود، و در زمان سرگردانى امت در مورد قضا و قدر به تو نامه مىنويسم، آنچه خداوند به شما اهل بيت نازل فرموده را نزد ما بفرست تا آن را برگزينيم.
امام عليه السلام در جواب نوشت:
اما بعد، ما هم چنان كه گفتى در بين خدا و اوليائش اهل بيت هستيم، اما نزد تو و يارانت اگر ما هم چنان كه گفتى بوديم بر ما كسى را مقدم نداشته و كسى را با ما عوض نمى كرديد.
سوگند به جانم مثل شما را خداوند در قرآن كريم زده و مى فرمايد:
(آيا كسى كه در نيكى برتر است را تبديل مى كنيد)، اين براى يارانت مى باشد در آنچه سؤال كرديد و تبديلتان نيز براى خودتان.
و اگر به خاطر احتجاج نزد تو و يارانت نبود جواب نامه را نمى نوشتم و از آنچه نزد ماست تو را آگاه نمى كردم، و اگر نوشته ام بدست تو رسيد مى يا بى كه دليل بر عليه تو و يارانت مؤكد مى گردد، چرا كه خداوند مى فرمايد: (آيا كسى كه بسوى حق دعوت مى كند شايسته تر است براى
پيروى يا كسى كه هدايت نيافته جز آنكه هدايت شود وشما را چه شده است و چگونه حكم مى كنيد).
آنچه در مورد قضا و قدر برايت مىنويسم را پيروى كن، چرا كه هر كه به خير وشر قضا و قدر ايمان نياورد كافر شده است، و هر كه گناهان را به خداوند نسبت دهد به خطا رفته است.
خداوند با اجبار اطاعت نشده و كسى كه گناه مى كند بر أو غالب نگرديده است، و بندگانش را نيز مهمل و بيهوده رها ننموده، بلكه أو مالك آنچه به آنان داده مى باشد، و بر آنچه آنان را توانا ساخته تواناست، اگر اطاعت أو را بنمايند مانع و جلو گير آنان نشده، و اگر نافرمانى أو را نمايند اگر خواست مانع انجام گناه شود اين كار را مى كند و اگر چنين نكرد أو باعث انجام گناه نيست و آنان را به انجام آن وادار و اجبار ننموده، بلكه متمكن كردن آنان به انجامش و بر حذر داشتنشان راه را براى انجام دادن گناه براى ايشان باز نموده است.
پس راه را براى پيروى از آنچه بدان امر فرموده و ترك آنچه از آن نهى كرده را آماده نموده، و تكليف و وظيفه را از آنان كه از جهت عقلي ناقصند يا بيمارى دارند برداشته است.
فصل چهارم (1) گزيده اى از گفتار آن حضرت * در فضيلت تقوى * در توصيف تقوى * در توكل بر خداوند * در توصيف عقل * در معنى جوانمردى * در مورد سكوت * در خشنودى به قضاى الهى * در مورد ادب و حياء و جوانمردى * در فضيلت پذيرش معذرت * در عفو و بخشش * در غنا و فقر * در مورد حلم و بردبارى * در بخشش * در مذمت تكبر و حرص و حسد * در توصيف بخل * در مذمت حسد * در مذمت حرص و طمع
(1) سخن آن حضرت در فضيلت تقوى هر كه تقواى الهى پيشه سازد، خداوند راه رهايى از فتنه ها را براى أو گشوده، و در كارها أو را تأييد مى نمايد، و راه هدايت را براى أو آماده ساخته، و حجت و دليش را غالب مى گرداند، و چهراش را نورانى، و آرزويش را بر مى آورد، با كسانى كه خداوند بر آنان نعمت خود را ارزانى داشته، با پيامبران و راستگويان و شهيدان و صالحان، و اينان دوستان نيكوئى هستند.
(2) سخن آن حضرت در توصيف تقوى تقوى درگاه هر توبه، و آغاز هر حكمت، و شرافت هر عمل است.
(3) سخن آن حضرت در توكل بر خداوند هر كه بر نيكوئى اختيار خداوند توكل نمايد، هرگز آرزو نمى كند كه در حالتى غير آنچه خداوند براى أو اختيار كرده قرار داشته باشد.
(4) سخن آن حضرت در توصيف عقل معاشرت نيكو با مردم ابتداى عقل و دور انديشى است، و با عقل دنيا و آخرت بدست مى آيد، و هر كه از عقل محروم گرديد از اين دو جهان بى بهره است.
(5) سخن آن حضرت در معنى جوانمردى (جوانمردى) حفظ دين، و گرامى داشتن خود، و مهربان بودن، و انجام درست امور، و اداء حقوق مى باشد.
(6) سخن آن حضرت در معنى جوانمردى (جوانمردى) حرص انسان در دينش، و اصلاح كردن مالش، و اداء حقوقش مى باشد.
(7) سخن آن حضرت در مورد سكوت (سكوت) پوششى براى مجهولات، و زينتى براى آبرو مى باشد، و انسانى كه سكوت مى كند همواره در راحتى بوده و همنشينش از او در آسايش است.
(8) سخن آن حضرت در خشنودى به قضاى الهى چگونه مؤمن مؤمن است در حالى كه به قسمت الهى ناخشنود مى باشد و ارزشش را پست مى شمرد، با اينكه خداوند بر أو حكم مى راند، و من ضامن هستم هر كه در قلبش جز خشنودى از قسمت الهى را نگذراند، دعاهايش را خداوند اجابت كند.
(9) سخن آن حضرت در مورد ادب و حياء و جوانمردى هر كه عقل ندارد ادب ندارد، و هر كه همت ندارد جوانمردى ندارد، و هر كه دين ندارد حيا ندارد.
(10) سخن آن حضرت در مورد عفت و قناعت اى پسر آدم، از محرمات الهى پرهيز كن تا عابد گردى، و به آنچه خداوند داده است راضى باش تابى نياز شوى، با همسايگانت به نيكى رفتار كن تا مسلمان باشى.
(11) سخن آن حضرت در فضيلت پذيرش معذرت در عقوبت گناه عجله نكن، و بين اين دو راهى را براى معذرت خواهى قرار ده.
(12) سخن آن حضرت در عفو و بخشش آنگاه بخشش يك شخص بزرگواراز موارد ديگر بيشتر است، كه معذرت خواهى براى گناهكار سخت و دشوار باشد.
(13) سخن آن حضررت در فضيلت اخلاق خوب بهترين زيبائى اخلاق نيكوست.
(14) سخن آن حضرت در غنا و فقر برترين بى نيازى قناعت، و بدترين فقر خضوع است.
(15) سخن آن حضرت در مورد حلم و بردبارى حلم و بردبارى، فرو بردن خشم و تسلط بر نفس مى باشد.
(16) سخن آن حضرت در بخشش بخشش، اعطاء در حالت گشايش و سختى است.
(17) سخن آن حضرت در مذمت تكبر و حرص و حسد هلاكت مردم در سه امر است: تكبر و حرص و حسد، تكبر نابودى دين را در برداشته و به سبب آن ابليس از درگاه رحمت الهى دور شد، و حرص دشمن انسان بوده و به سبب آن آدم از بهشت اخراج گرديد، و حسد پيشواى بدى بوده و به سبب آن قابيل هابيل را كشت.
(18) سخن آن حضرت در توصيف بخل بخل آنست كه انسان آنچه انفاق كرده است را تلف شده، و آنچه ذخيره ساخته را براى خود شرافت بداند.
(19) سخن آن حضرت در مذمت حسد جز شخص حسود، ظالمى را شبيه به مظلوم نديدم
(20) سخن آن حضرت در مذمت حرص و طمع آنچه از امور دنيا كه خواستار آن بوده و بدان دست نمى يا بى را همانند چيزى قرارده كه به فكرت خطور نكرده است.
فصل چهارم (2) گزيده اى از گفتار آن حضرت * در فضيلت تعليم و تعلم * براى كودكان خاندانش، در مورد ارزش دانش اندوزى * در فضيلت مشورت * در مورد تفكر در منبع اخذ علم * در فضيلت تفكر * در توصيف برادر صالحى كه داشت * در توشه گرفتن براى روز قيامت در برترين ديدگان و گوش و قلب * در كيفيت مصاحبت با مردم * در اهميت واجبات * در فضيلت نعمتهاى الهى * در مورد اجمال در طلب روزى * در مورد ارزش فرصت * در مذمت خنده * در نزديك و دور انسان * در مورد خيرى كه شر در آن نيست * در شكر گزارى نعمتهاى الهى و كفران آنها
(21) سخن آن حضرت در فضيلت تعليم و تعلم علمت را به مردم بياموز، و از دانش ديگران بهره گير، تا علمت را استحكام بخشى و آنچه نمى دانى را بياموزى.
(22) سخن آن حضرت براى كودكان خاندانش، در مورد ارزش دانش اندوزى بدرستى كه شما كودكان اين خاندان هستيد، و به زودى بزرگان خاندان ديگرى مى گرديد، دانش بياموزيد، هر كدام از شما كه قادر به حفظ مطالب نيست آنها را بنويسد و در خانه اش قرار دهد.
(23) سخن آن حضرت در فضيلت مشورت هيچ گروهى مشورت نكرد، جز آنكه به راه هدايت خود راهنمايى شدند.
(24) سخن آن حضرت در مورد تفكر در منبع اخذ علم تعجب مى كنم از كسى كه در مورد غذاهاى خود مى انديشد، چگونه در علومى كه فرا مىگيرد تفكر نمى نمايد، تا شكم خود را از غذاهاى آزار دهنده دور دارد، و سينه اش را از آنچه أو را هلاك مى گرداند باز دارد.
(25) سخن آن حضرت در فضيلت تفكر بر شما باد به فكر كردن، چرا كه آن زندگى قلب انسان دانا، و كليدهاى درهاى حكمت است.
(26) سخن آن حضرت در توصيف برادر صالحى كه داشت او در ديد من از ارزشمندترين مردم بود، دنيا در چشمش بى ارزش، و از فرمانروايى جهل و نادانى خارج شده بود، و دستش را بسوى چيزى
جز با اعتماد به ارزشمندى آن دراز نمى كرد، از وقايع روزگار شكايت نكرده و خشمگين و ملول نمى گرديد، اكثر ايام ساكت بود، و چون لب به سخن مى گشود بر گويندگان غالب مى گرديد.
انسانى ضعيف و ناتوان شمرده مى شد، و چون زمان كوشش فرا مى رسيد همانند شير ژيان مى گرديد، آنگاه كه در جمع دانشمندان قرار مى گرفت حرص أو در شنيدن از گفتن بيشتر بود، مغلوب كلام و سخن مى گشت، اما مغلوب سكوت نمى گرديد.
و در مورد آنچه انجام نمى داد سخنى نمى گفت، در مقابل آنچه نمى گفت را انجام مى داد، اگر دو امر بر او عرضه مى شد كه نمى دانست كدام يك مورد خشنودى خداست، آنچه بر هواى نفس خود نزديك بود را يافته و ترك مى كرد، كسى را بر امرى كه مورد اعتذار واقع مى گردد ملامت نمى كرد.
(27) سخن آن حضرت در توشه گرفتن براى روز قيامت اى پسر آدم تو از زمانى كه از مادر زاده شدى همواره در حال نابودى عمرت مى باشى، از آنچه در دست دارى براى آينده ات توشه گير، مؤمن توشه گرفته، و كافر بهره مند مى گردد.
(28) سخن آن حضرت در بعضى از مواعظ خداوند درگاه سؤال و خواهش را بر كسى نگشود تا درگاه اجابت بسته شود، و بنده درگاه عمل را نگشود تا درگاه قبول از أو بسته شود، و درگاه شكر بر بنده گشوده نشد تا درگاه افزايش نعمت بر أو بسته شود.
(29) سخن آن حضرت در برترين ديدگان و گوش و قلب تيزترين ديدگان آنست كه در خير و نيكى باز شود، و شنواترين گوشها آنست كه پند را بشنود و از آن بهره جويد، و سالم ترين قلبها آنست كه از موارد شبهه پاك باشد.
(30) سخن آن حضرت در كيفيت مصاحبت با مردم با مردم آنگونه مصاحبت و همنشينى كن كه دوست دارى با تو آنگونه رفتار كنند.
(31) سخن آن حضرت در توصيف برادرى برادرى وفادارى در سختى و راحتى است.
(32) سخن آن حضرت در اهميت واجبات آنگاه كه نوافل به واجبات ضرر مى زنند آنها را ترك كنيد.
(33) سخن آن حضرت براى آنكه در پيشگاه خدا مى ايستد بر كسى كه در پيشگاه خداوند مى ايستد سزاوار است كه چهره اش زرد گردد و اندامش بلرزد.
(34) سخن آن حضرت در فضيلت نعمتهاى الهى نعمتهاى الهى تا هنگامى كه وجود دارند شناخته نمى شوند، و آنگاه كه روى گردانند شناخته مىشوند.
(35) سخن آن حضرت در مورد اجمال در طلب روزى در طلب روزى مانند افراد بسيار تلاش گر كوشش نكن، و بر قضا و قدر الهى همانند افراد ناتوان متكى نباش، بدنبال روزى رفتن از سنتهاى الهى، و اجمال در طلب آن از عفت است، عفت هرگز مانع از روزى نشده، و حرص و طمع جلب كننده روزى نيست، روزى تقسيم شده و حريص بودن موجب گناه است.
(36) سخن آن حضرت در مورد ارزش فرصت فرصت زود از دست مىرود، و كند باز مى گردد.
(37) سخن آن حضرت در مذمت خنده خنده هيبت انسان را برده، كسى كه سكوت مى كند از همه با هيبت تر است.
(38) سخن آن حضرت در نزديك و دور انسان شخصى نزديك كسى است كه دوستى او را نزديك گرداند و اگرچه خويشاونديش دور باشد، و شخص غريب كسى است كه دوستى أو را دور ساخته باشد و اگرچه خويشاونديش نزديك باشد.
(39) سخن آن حضرت در مورد خيرى كه شر در آن نيست خيرى كه شر در آن نيست، شكر همراه با نعمت و صبر بر نارا حتى هاست.
(40) سخن آن حضرت در شكر گذارى نعمتهاى الهى و كفران آنها نعمتهاى الهى وسيلهء امتحانند، اگر آنها را شكر گذارى نعمتند، و هنگامى كه كفران كردى نقمت مى گردند.
فصل پنجم اشعارى در مدح آن حضرت * تو عين فاتحه أي، بلكه سر بسمله أي * أي رمضان از تو شرف يافته * مجتبى لؤلؤ پاك مرج البحرين است * نام نيكويش حسن، خلقش حسن، خويش حسن
تو عين فاتحه اى، بلكه سر بسمله اى صبا ز لطف چو عنقا برو بقله قاف كه آشيانهء قدس است و شرفهء اشراف چو خضر در ظلمات غيوب زن قدمى كه كوى عين حياتست و منبع الطاف بطوف كعبهء روحانيان به بند احرام كه مستجار نفوس است وللعقول مطاف به طرف قبلهء اهل قبول كن اقبال بگير كام ز تقبيل خاك آن اطراف بزن به قائمه عرش معدلت دستى بگو كه اى ز تو بر پا قواعد انصاف به درد خويش چرا درد من دوا نكنى به محفلى كه بنوشند عارفان مى صاف به جام ما همه خون ريختند جاى مدام نصيب ما همه جور و جفا شد از اجلاف منم گرفته به كف نقد جان، توئى نقاد منم اسير صروف زمان، توئى صراف شها بمصر حقيقت تو يوسف حسنى من وبضاعت مزجاة واين كلافه لاف رخ مبين تو، آئينه تجلى ذات مه جبين تو نور معالى اوصاف
تو معنى قلمى، لوح عشق را رقمى تو فالق عدمى، آن وجود غيب شكاف تو عين فاتحه اى، بلكه سر بسمله اى تو باء و نقطه بائى وربط نونى و كاف اساس ملك سعادت بذات تو منسوب وجود غيب و شهادت به حضرت تو مضاف طفيل بود تو فيض وجود نامحدود جهانيان همه بر خوان نعمتت اضياف برند فيض تو لاهوتيان به حد كمال خورند رزق تو ناسوتيان به قدر كفاف علوم مصطفوى را لسان تو تبيان معارف علوى را بيان تو كشاف لب شكر شكنت روح بخش گاه سخن حسام سرفكنت دل شكاف گاه مصاف محيط بحر مكارم ز شعبه هاشم مدار وفخر اكارم ز آل عبد مناف ابو محمد امام دوم باستحقاق يگانه وارث جد وپدر باستخلاف تو را قلمرو حلم ورضا بزير قلم به لوح نفس تو نقش صيانت است وعفاف سپهر مهر دو فرمانبرند در شب وروز يكى غلام مرصع نشان، يكى زرباف
ز كهكشان سپهر و خط شعاعى مهر سپهر غاشيه كش، مهر خاورى سياف غبار خاك درت نوربخش مردم چشم نسيم رهگذرت رشك مشك نافهء ناف در تو قبلهء حاجات و كعبه محتاج ملاذ عالميان در جوانب واكناف يكى بطى مراحل براى استظهار يكى به عرض مشاكل براى استكشاف بسوى روى تو چشم اميد دشمن و دوست بگرد كوى تو اهل وفاق و اهل خلاف بر آستان ملك پاسبانت از دل و جان ملوك را سر ذلت بدون استنكاف نه نعت شأن رفيع تو كار هر منطيق نه وصف قدر منيع تو حد هر و صاف شهود ذات نباشد نصيب هر عارف نه آفتاب حقيقت مجال هر خشاف نه در شريعت عقلست بى ادب معذور نه در طريقت عشقست از مديحه معاف (كمپانى)
اى رمضان از تو شرف يافته أي علوى ذات و خدائى صفات صدر نشين همهء كائنات سيد و سالار شباب بهشت دست قضا و قلم سرنوشت زادهء طوبى و بهشت برين نور خدا در ظلمات زمين نور دل و ديدهء ختمى مآب سايه يى از پرتو تو آفتاب علت غائى همه ممكنات عمر ابد داد به آب حيات پاكترين گوهر نسل بشر جن و ملك بر قدمش سوده سر صاحب عنوان بشير و نذير بر فلك وحى سراج منير آينهء پاك كه نور خدا تابد از اين آينه بر ما سوى باب تو سر سلسلهء اولياست چشم پر از نور خدا مرتضى است مادر تو دخت پيمبر بود آيه اى از سورهء كوثر بود
پرده نشين حرم كبريا فاطمه آن زهرهء زهراى ما عاشق كل حضرت سلطان عشق خون خدا شاه شهيدان عشق با تو ز يك گوهر و يك مادر است ظل خدائى تواش بر سر است آيهء تطهير به شأن شماست حكم شما امر اولوا الامر ماست سينهء سيناى شما طور وحى نور شما شاخه اى از نور وحى در رمضان ماه نشاط و سرور ماه دعا، ماه خدا، ماه نور نورفشان شد ز دو سو آسمان در دو افق تافت دو خورشيد جان وحى خدا از افق ايزدى نور حسن از افق احمدى مشگ و گلاب به هم آميختند در قدح اهل ولا ريختند اى رمضان از تو شرف يافته نور تو بر جبههء أو تافته نيمهء ماه رمضان عزيز گيسوى مشگين تو شد مشگ ريز
نور خدا تافت از آن روى ماه خاصه از آن چشم درشت سياه سرخى گل عكس گل روى توست ظلمت شب سايهء گيسوى توست روز كه خورشيد درخشان صبح سر زند از چاك گريبان صبح سرخى آن نور و پگاه سپيد روى افق نقش تو آيد پديد اى رخ تو در رمضان بدر ما هر سر موى تو شب قدر ما ديده كه بى نور تو شد كور به سر كه نه در پاى تو، در گور به بعد على شاخص عترت توئى وارث ميراث نبوت توئى مصلحت ملت اسلام و دين كرد تو را گوشهء عزلت نشين هيچ گذشتى چو گذشت تو نيست آنكه ز شاهى بكشد دست كيست صبر هم از صبر تو بى تاب شد كوزه شد و زهر شد و آب شد بعد شهادت نكشيد از تو دست تير شد و بر تن پاكت نشست
سبزه بر آمد ز گلستان دين تا رخ تو سبز شد از زهر كين ريشهء دين گشت همايون درخت تا ز تو خورد آن جگر لخت لخت ملت اسلام كه پاينده باد مشعل توحيد كه تابنده باد هر دو رهين خدمات تواند شكر گذارنده ذات تواند تا ابد اى خسرو و الا مقام بر تو و بر دين محمد (ص) سلام كلك (رياضي) كه گهر ريز شد زان نظر مرحمت آميز شد (رياضي يزدى)
مجتبى لؤلؤ پاك مرج البحرين است رمضان آمد و دارم خبرى بهتر از اين مژده اى ديگر و لطف دگرى بهتر از اين گر چه باشد سپر آتش دوزخ صومش ليك با اين همه دارد سپرى بهتر از اين شب قدر رمضان گر چه بسى پر قدر است دارد اين ماه و ليكن سحري بهتر از اين چون كه در نيمهء اين مه پسرى زاد بتول كس نزاده ست و نزايد پسرى بهتر از اين رمضان، اى كه دهى مژدهء ميلاد حسن به خدا نيست به عالم خبرى بهتر از اين مجتبى لؤلؤ پاك مرج البحرين است نيست در رشتهء خلقت گهرى بهتر از اين رست پيغمبر از آن تهمت ابتر بودن نيست بر شاخهء طوبى ثمرى بهتر از اين گفت خالق (فتبارك) به خود از خلقت أو كلك ايجاد ندارد اثرى بهتر از اين بگذر آهسته تر اى ماه حسن، اى رمضان عمر ما را نبود چون گذرى بهتر از اين
اثر صلح حسن نهضت عاشورا بود امتى را نبود راهبرى بهتر از اين زنده شد باز از اين صلح موقت اسلام نيست در حسن سياست هنرى بهتر از اين گر چه مشمول عنايات تو بوده ست (حسان) يا حسن كن به محبان نظرى بهتر از اين لطف كن اذن زيارت كه خدا مى داند بهر عشاق نباشد سفري بهتر از اين (حبيب چايچيان (حسان))
نام نيكويش حسن، خلقش حسن، خويش حسن ماه ما در نيمه ماه خدا پيدا شده بنگرش ماه خدا روشن ز ماه ما شده گشته در اين ماه يك ماه مبارك تابناك زين سبب ماه مبارك ماه بى همتا شده آفتاب و ماه از نور جمالش مستنير قامت چرخ از قيام قامت أو تا شده روح و ريحان محمد سرو بستان على زينت آغوش ناز زهره زهرا شده سبط اكبر، سرور جمع جوانان بهشت كز ازل فرمان فرماندارى اش امضا شده خسرو شيرين زبان و شهد لب شكر سخن نوبر و نوشين روان و نوگل و زيبا شده نام نيكويش حسن، خلقش حسن، خويش حسن حسن سر تاسر، ز پا تا سر، ز سر تا پا شده آنچه خوبان جهان دارند از حسن و جمال جمله در وجه حسن بر وجه احسن جا شده شه شده شهزاده گشته، ره شده رهبر شده سر شده سردار گشته، مه شده مولى شده مجمع اسماء حسنى را كه (فادعوه بها) ست مظهر نص (له الاسماء والحسنى) شده
لمعه اى از پرتو روى نكويش (والضحى) تار مويش لام (والليل إذا يغشى) شده از نگاه چشم مستش حور حيران در قصور قهرمان (يعمل الجهر و ما يخفى) شده بر دم عيسى دميده تا مسيحا دم شده دست موسى را گرفته تا يد بيضا شده همچو جدش مصصفى پيشانى نورانى اش نقش نور (سبح اسم ربك الاعلى) شده همچو بابش مرتضى چون ماه در شبهاى تار نوربخش بى چراغان شب يلدا شده خوان جودش (ربنا انزل علينا مائده) نان بى من واذايش (من والسلوى) شده طاق ابروى خمش، بر آن خم ابر و قسم در ره معراج ما چون (مسجد الاقصى) شده نسل پاك احمد و حيدر حسين است وحسن اين دو دريا بار ديگر باز يك دريا شده جاى پيغمبر حسن، جاى على باشد حسين زين دو نور انوار نيكان جهان انشا شده هر كه در حسن حسن حسن خداوندى نديد روز ديد از ديدن دادار نابينا شده (فكرت خراسانى)
