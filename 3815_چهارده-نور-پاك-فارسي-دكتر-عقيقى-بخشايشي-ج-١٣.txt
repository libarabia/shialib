14 نور پاك (عليهم السلام) 13. زندگى امام حسن عسكرى (عليه السلام) زندانى پادگان دكتر عقيقى بخشايشى
بسم الله الرحمن الرحيم
دفتر نشر نويد اسلام مؤسسهء انتشارات نويد اسلام 14 نور پاك (عليهم السلام) زندگى امام حسن عسكرى (ع) ناشر: انتشارات نويد اسلام / حروفچينى و صفحه بندى: متين نگار انتشار: تابستان 1381 / نوبت چاپ: اول ليتوگرافى: اهل بيت (ع) / چاپ: بهار / صحافى: الجواد تيراژ: 2000 نسخه / قيمت: 550 تومان شابك: 9 - 97 - 6485 - 964 كليه حقوق براى ناشر محفوظ است.
نشانى:
تهران، رو به روى دانشگاه، خيابان 12 فروردين، كوچه نوروز، پلاك 6، انتشارات فراهانى / 6405932 قم، پاساژ قدس، طبقه همكف، پلاك 111، انتشارات نويد اسلام / 7743462 تبريز، سازمان تبليغات اسلامى / 9 - 5272003 مشهد، انتشارات عليزاده / 50332
شناسنامهء مبارك امام حسن عسكرى (ع) نام مبارك: حسن (ع) كنيهء شريف: ابومحمد القاب مبارك: زكى - عسكرى نام پدر بزرگوار: على (ع) نام مبارك مادر: حديثه " سوسن " تاريخ ولادت: 8 ربيع الثانى 231 هجرى سال شروع امامت: 254 ه‍. ق سن شروع امامت: 22 مدت امامت: 6 سال مدت عمر مبارك: 29 سال تاريخ شهادت: 8 ربيع الاول سنه 260 ه علت شهادت: شربت زهرآلود / معتمد عباسى محل دفن: سامراء تعداد فرزندان: يك پسر آن هم " مهدى موعود " (عج) حاكمان دوران امامت: معتز، مهتدى ومعتمد
بسمه تعالى پيشگفتار زندگى پربار امام حسن عسكرى (عليه السلام) از جهات متعددى مورد اهتمام بيشتر قرار دارد:
أولا: عصر زندگى آن بزرگوار به علت تنگناها و فشارهاى خاصى كه به دوستداران اهل بيت (عليه السلام) وارد مى گشت، عصر خاص و دوران ويژه‌اى است كه قابل مقايسه با ديگر ادوار نمى باشد.
ثانيا: دوران حيات آن بزرگوار، به علت وجود مقدس امام عصر عجل الله فرجه الشريف و حساسيتى كه جهت آن وجود مبارك حاكم بود و از هر نظر مورد مراقبت و كنجكاوى قرار داشت از اينرو خود دقت و مراقبت كافى را مى طلبيد.
ثالثا: منابع ومأخذ ما در مقايسه با ديگر پيشوايان معصوم (عليه السلام) رو به كاهش است چون تماس و ارتباط با آن وجود مقدس، بسيار محدود و پر زحمت بوده است اين كمبود تماس، در آثار و نوشته‌هاى مربوط به آن عنصر پاك نيز بى تأثير نبوده است.
رابعا: شخصيت اين بزرگوار علاوه بر شخص شخيص خود، چون متعلق به حجت حق، حضرت ولى عصر (عج) مى باشد جا دارد تلاش و كوشش بيشترى صورت پذيرد تا مقبول و مورد توجه آن بزرگوار واقع گردد.
تهيه مطالب در مورد ائمه اطهار (صلى الله عليه وآله و سلم) به ويژه پيشوايان دورهء عباسى به سهولت و آسانى پيشوايان قبلى نيست كه مواد ومأخذ فراوان و قابل بهره‌گيرى باشد.
مطالب مربوط به اين بزرگواران همانند وجود مقدس خودشان در هاله اى از ابهام و پيچيدگى قرار دارد وتتبع و استخراج مطالب از منابع مختلف و مراجع گوناگون فرصت بيشتر و حوصلهء پايدارترى مى طلبد تا به توان مجموعه اى را نه در شأن اين بزرگواران بلكه تا حدودى كه قابل ارائه باشد فراهم آورد.
بسيار بديهى است فردى كه بخشى از ايام مفيد و كارساز عمر خود را در لشكرگاه سپرى مى سازد عوامل مختلف حكومت، عيون و جاسوسان حكومت ناظر و مترصد اعمال و فعاليتهاى او باشند تا چه حدود مى توان انتظار دريافت مطالب ضد حكومتى را داشت؟ و هر چه هم از آن بزرگواران داريم بيشتر مربوط به دوران ا قامت در مدينه و بخش اعظم آن نيز مربوط به آن درايت و كاردانى و كرامت و تيزبينى و ايفاى وظايف امامت آن بزرگوار از سوى پروردگار متعال مى باشد كه تا چه حدودى، بندگان خاص و شايستهء خود را عنايت و توجه ويژه قرار مى دهد.
با تمام اين موانع و مسائل ما نهايت سعى و تلاش خود را به كار مى گيريم توفيق از خداوند متعال است و از درگاه ربوبى مسئلت عاجزانه داريم اين نوشته ها را در مسير اهداف و تعاليم و رهنمودهاى آن بزرگواران قرار دهد و ما را در پيمودن راه سعادت آميز آن بزرگواران، موفق و مؤيد بدارد. آمين يا رب العالمين!
عقيقى بخشايشى خرداد 1381
بخش اول F ولادت و عصر زندگى امام (عليه السلام)
بخش اول / ولادت و عصر زندگى امام (ع)...
امام ابو محمد حسن بن على العسكرى (عليه السلام) يازدهمين پيشواى اسلام و سيزدهمين اختر ولادت در سال 232 ه‍. ق در سامراء متولد گرديد، پدر بزرگوارش امام هادى (عليه السلام) و مادر پر فضيلتش بانوى پارسا و پرهيزكار " حديثه " است كه " سوسن " نيز ناميده مى شود.
امام (عليه السلام) چون در سامراء در محله اى به نام " عسكر " [منطقهء نظامى] سكونت داشت به همين جهت به " عسكرى " شهرت يافت و مشهورترين القاب ديگر او: " زكى "، " نقى " و كنيه اش " ابو محمد " مى باشد او 22 ساله بود كه پدرش امام هادى (عليه السلام) رحلت نمود.
روزگار ولادت امام (عليه السلام) او در دوران حيات كوتاه و پربركت خود با شش تن از حاكمان عباسى: متوكل، منتصر، مستعين، معتز، مهتدى ومعتمد، معاصر بوده است كه عصر فعاليت او هم زمان با اين سه تن اخير بوده است.
او در يك عصر وحشت وظلمت، در روزگار حكومت ارعاب و ترور و خفقان قدم به عرصهء حيات نهاد، و امامت او در روزگارى بود كه عصر حكومت عباسيان بود و دوران حكومت بنى العباس يكى از تاريك ترين و پراضطراب‌ترين دورانهاى تاريخ اسلام به شمار مى رود گرچه از روى جبر زمان، عده‌اى از خلفاى عباسى تظاهر به علم و دانش مدارى و ترويج دانش و دانشمندان مى نمودند ولى از نظر حكومت وادارى، اساس كار آنان بر پايهء ظلم و بيدادگرى وخونريزى و هتك حرمت مسلمانان نهاده شده بود، به حدى كه اعمال آنها كاملا با اعمال بنى اميه قابل مقايسه بود چون بزرگترين افتخار و مباهات آنان، در خونريزى و كشتار بىرحمانهء مردم خلاصه مى گرديد:
يكى از مورخين اسلام در اين باره مى گويد: " بنى العباس در اثر كشتارهاى فجيع و بىرحمانه‌اى كه در سوريه، فلسطين و عراق مرتكب شدند بر مركب " خلافت " سوار گشتند، و در عصر حكومت آنان، هميشه قتل و كشتار وخونريزى، ادامه داشت ولى نه با
ياغيان و دشمنان خارجى، بلكه با مردم بى پناه و بيچاره، همان افرادى كه ماليات حكومت را مى پرداختند، و هنگام جهاد به زير پرچم دولت عباسى فرا خوانده مى شدند ". (1) او در پايان سخن خود مى افزايد: " روانيست پنجاه صفحه از تاريخ، به نام ستمگران و دژخيمان عباسى، اختصاص داده شود، بلكه دوران حكومت آنان را مى توان در چند جمله خلاصه نمود: " جنگيدند، خوردند، غارت كردند و بردند و سخن كوتاه تر آنكه: آنان در اثر طغيان، عرض و ناموس و خون و مال ديگران را، بر خويشتن مباح و روا دانستند ". (2) ولادت با سعادت آرى ولادت با سعادت امام (عليه السلام) در عصر حكومت متوكل سفاك‌ترين خليفهء عباسى، رخ داد عصرى كه فرياد ستمديدگان و زندانيان به عرش أعلى مى رسيد پيشواى جهان اسلام از مادرى دانشمند و پرفضيلت ديده به جهان باز گشود. مادرش " حديثه " يا " سوسن " (3) بانويى بود كه بانوان مدينه از محضر پر فيض او بهره‌هاى علمى مى بردند.
ولادت اين نوزاد تغييرات و دگرگونى‌هايى در مسير زندگى مسلمانان بوجود آورد كه در صفحات آينده برخى از اين دگرگونيها بازگو مى شود. نامى كه براى اين مولود، انتخاب كردند همتاى نام نياى بزرگش امام حسن مجتبى (عليه السلام) بود كه تجديد كنندهء خاطرات عهد نخستين ثمرهء باغ پربار رسالت بود. روز ميلاد مبارك او به اتفاق اغلب سيره نويسان اسلامى در روز هشتم ربيع الثانى به سال 232 هجرى بود. او تحت رعايت و مواظبت پدر معصوم و دلسوز و در دامن تربيت مادر مهربان و با فضيلت، رشد و نمو آغاز نمود و خود را براى پذيرفتن مسئوليتهاى سنگين امامت، آماده مى كرد.
صفات ظاهرى نويسندگان تراجم، صفات جسمى و مشخصات ظاهرى او را اين گونه توصيف
نموده اند: " چهره اش سفيد متمايل به سرخى، گشاده رو، خوش صورت، بلند قامت، خوش منظر، نيك اندام ".
شيخ مفيد صاحب ارشاد مى نويسد: " حضرت امام حسن عسكرى (عليه السلام) خصائص فضيلت در وجود او كامل بود و بر تمامى مردم زمان خود، برترى داشت، و موجبات امامت و مقتضيات ولايت: از علم و كمال و عقل و عصمت و شجاعت و كرم در وجود مباركش سرشار و در جانشينى و خلافت رسول الله (صلى الله عليه وآله) شايسته‌تر و برازنده‌تر از همگان بود ". (1) على بن عيسى إربلى صاحب كشف الغمة دربارهء امام چنين مىنگارد: " نام مباركش حسن، و كنيه اش ابومحمد ولقبش " الخالص " است و اما درباره مناقب و فضائل او بايد دانست كه: منقبت عالى ومزيت بزرگ او آن است كه خداى متعال مهدى قائم (عج) را از نسل پاك او قرار داده است و اين فضيلت و تشريف براى او كافى است ". (2) دوران طفوليت هنوز پنجمين بهار عمر او سپرى نشده بود، كه اخبار ناراحت كننده و كوبنده از اهانتها و تعديات به حريم خاندان رسالت را با گوش خويش، مى شنيد وآثار عميق آنها در روح حساس و لطيف او نقش مى بست. وى اين اخبار را از زبان مردم كوچه و بازار درمىيافت، متوكل آن مرد سفاك و عارى از فضيلت و دانش و كينه‌توز خاندان رسالت روى موقعيت سياسى و تربيت نارواى خانوادگى از اظهار كينه و عداوت نسبت به خاندان على (عليه السلام) خوددارى نمى ورزيد و به صورت آشكار و علنى بالاى منبر خطابه، نسبت به على (عليه السلام) هرزه گوئى مى كرد يا مرد مقلدى را وامى داشت كه در بزمهاى عيش و نوش، تقليد آن بزرگوار را محض خندهء حضار سرمست و غفلت‌زده در بياورد و خليفه را بخنداند. آرى او مى شنيد كه قبه و ضريح سرور شهيدان و شخصيت فوق العاده محبوب خاندان علوى، حضرت ابى عبد الله الحسين (عليه السلام) را ويران و با خاك يكسان مى كنند و آب
را بر حرم او مى بندند تا به زعم خود به كلى اسم و رسم او را فراموش و از دلها بيرون سازند از اين قبيل جنايتها فراوان مى شنيد. آرى او هنوز پنج ساله بود كه در مدينه اين قبيل گزارشها و اخبار ناراحت كننده را مى شنيد يا با چشم خود مى ديد.
محمد بن عبد الله استاندار مدينه در ضمن نامه اى به متوكل چنين گزارش داد:
" اگر شما را به مكه و مدينه نيازى هست على بن محمد را از اين ديار، بيرون ببريد چون اكثر مردم اين مناطق را، مطيع و شيفتهء اخلاق و روش خود، ساخته است ". (1) حركت به سوى سامراء در حضور پدر متوكل به يكى از امراى لشكر خود به نام " هرثمة بن أعين " مأموريت داد تا امام هادى را از مدينه به سامراء (2) جلب كند و از روى سياست نامه اى در كمال توقير و احترام به آن حضرت، نوشت كه مورخان تاريخ نگارش آن را سال 242 هجرى تعيين كرده اند. (3) متوكل عباسى در آن نامه تقاضاى حركت و ملاقات آن حضرت را نمود و به ظاهر احترامات و مراسم ادب را به جا آورد ولى در واقع امر، آنچه توانائى داشت در فراهم آوردن وسائل اهانت و هتك حرمت كوتاهى و مضايقه نداشت. نخست او را چند روز در كاروانسرايى جاى داد، سپس بارها در خارج از فرصتهاى مناسب، احضار كرد، يا امر به تفتيش خانه و منزل او داد كه در يكى از آن تفتيشها وقتى مأمور تجسس از تفتيش بى اساس خود، نتيجه نمى گيرد از امام پوزش مى طلبد و مى گويد: " معذرت مى خواهم كه بدون اجازه وارد منزل شده و موجبات اذيت شما را فراهم ساختم، ولى چه كنم
مأمورم و معذور؟ ".
امام در پاسخ آيه اى را تلاوت مى فرمايند: " و سيعلم الذين ظلاموا أى منقلب ينقلبون ". (1) " به زودى ستمگران به سزاى اعمال خود خواهند رسيد و معلوم نيست كه در كدام وادى از واديهاى دوزخ، سرگردان خواهند بود؟ ".
اينك متن نامه ى دعوت متوكل:
" بنام خدا، پس از حمد و ثناى الهى، امير المؤمنين خوب شما را مى شناسد و شخصيت و بزرگوارى و نسب و قرابت شما را با رسول خدا (صلى الله عليه وآله) رعايت مى كند، و تنها هدف او جلب رضايت و خوشنودى خداوند عالم وشما است.
اينك دستور دادند كه مطابق درخواست شما، فرماندار و فرمانده جنگ و امام جمعهء شهر عبد الله بن محمد را كه مرتكب خلاف و اهانت در مورد شما گرديده است از شغل خود، منفصل و به جاى او محمد بن فضل منصوب گردد. او دستور تام دارد كه در تعظيم و و تكريم و فرمانبردارى از اوامر شما ساعى و كوشا باشد و بدان وسيله به خدا و رسول و أمير المؤمنين (2) تقرب جويد. ما مشتاق زيارت شما هستيم تا تجديد عهدى صورت گيرد.
اگر اين دعوت ما مورد پذيرش و علاقهء شما مى باشد مىتوانيد با همگى اهل و عيال و دوستان و علاقه مندان خود، حركت كنيد و هر كجا خواستيد رحل اقامت افكنيد، و خودتان برنامهء سفر خود را در اختيار داشته باشيد و اگر خواسته باشيد كه خدمتگزار ما " يحيى بن هرثمه " و افراد زيردست او هم، با شما و در ملازمت ركاب شما، باشند و در مسير راه به خدمتگزارى شما مفتخر گردند مانعى نيست، چون احترام شما محفوظ وشما از محبوب ترين و نزديكترين افراد، پيش ما هستيد ". السلام عليكم ورحمة الله وبركاته اين نامه كه به تاريخ 242 هجرى است كه با انشاء كاتب خليفه، ابراهيم فرزند عباس به رشته ى تحرير درآمده است در ظاهر امر حاكى از ادب و احترام خليفه نسبت به امام
هادى (عليه السلام) است ولى در حقيقت امر، دستور جلب و احضار حضرت امام هادى (عليه السلام) مىباشد چون از استقبال سرد و برنامه‌هاى بعدى كه ترتيب داده بود، حقيقت امر روشن گرديد پس از اين نامه إحضار بود كه امام هادى (عليه السلام) به اتفاق فرزندان و اهل و عيال كه در جمع آنان فرزند عزيزش حضرت امام حسن عسكرى (عليه السلام) هم بود از مدينه به " سامرا " حركت كرد و وارد آن شهر گرديد.
گزارش مأمور جلب يحيى بن هرثمه كه مأمور جلب يا به اصطلاح معروف، مأمور دعوت امام هادى (عليه السلام) بود در ضمن وقايع مسافرت خود چنين گزارش مى دهد:
" روزى كه متوكل به من مأموريت داد تا وسايل جلب امام هادى (عليه السلام) را از مدينه به سامراء فراهم سازم و انگيزهء اين امر بر اساس گزارشها و اخبار گوناگونى بود كه مرتب به گوش خليفه مى رسيد نخست در مدينه به سراغ خانهء امام شتافتم هنگامى كه وارد منزل گشتم و خاندان امامت از جريان آگاه شدند اضطراب و ناراحتى در خاندان وى، پديدار گشت به حدى كه من تا آن روز با چنين اضطراب و سر و صدايى روبرو نشده بودم، من شروع به آرام ساختن آنان نمودم و سوگند ياد كردم كه نظر سوء و ناروائى دربارهء شخص امام ندارم، سپس مشغول تفتيش و جستجوى منزل شدم در اطاق نشيمن امام جز قرآن و كتاب دعا چيز ديگرى را نيافتم، امام را از منزل بيرون آورديم و خدمتگزارى او را تا محل اقامت خليفه، " سامراء " به عهده گرفتم.
روزى در هواى صاف و آفتابى امام را مشاهده كردم كه روى مركب خود، چترى هم بالاى سر خود نگهداشته است و دم اسب خود را گره زده و آمادهء حركت مىباشد از اين عمل او به تعجب افتادم لحظه‌هايى سپرى نگشته بود كه ابرى آمد و باران شديدى ما را فرا گرفت كه كمتر نظير آن را ديده بودم. امام هادى (عليه السلام) رو به سوى من برگرداند و فرمود مى دانم شما از اين طرز عمل و رفتار من، به تعجب افتاديد ولى آنچه من مى دانستم بر شما مجهول بود. من در صحرا رشد و نمو كرده ام و بادهايى را كه پشت سر آن، باران مى آيد، مى شناسم.
هنگامى كه به عراق رسيدم در بغداد نخستين بار، با اسحاق بن ابراهيم طاطرى ملاقات كردم او به من گفت: يحيى! اين آقا فرزند رسول خدا (صلى الله عليه وآله) است اگر روزى متوكل تو را بر امر كشتن و قتل او ترغيب نمايد بدان كه خون خواه و دشمن تو، پيامبر اسلام خواهد بود ".
در پاسخ او گفتم: " به خدا قسم! من تا حال جز نيكى و خوبى چيز ديگرى از او نديده ام كه مرا به چنين امرى وادار سازد ". وقتى از بغداد وارد سامرا شديم من براى " وصيف تركى " داستان را نقل كردم. او هم سفارش كرد كه اگر يك مو از سر امام هادى كم شود من خودم خواهان آن هستم. من از گفتار و بيان هر دوى آنان، به تعجب افتادم وقتى به حضور متوكل رسيديم و گزارش راه را به اطلاع او رساندم متوكل از او تجليل و احترام به سزا به جا آورد ". (1) سخنى از تاريخ يكى از نويسندگان تاريخ اسلام در اين باره مى نويسد: " هنگامى كه سعايت و سخن چينى مفسدين وسعايت گران در بارهء حضرت على بن محمد هادى (عليه السلام) به متوكل عباسى روز افزون گرديد، متوكل آن بزرگوار را از شهر مدينه خواست و در شهر " سر من رأى " كه آن را " عسكر " مى خواندند جاى داد و صحيح آنست كه عسكر محله اى از محلات سامرا بود كه خانه حضرت امام هادى (عليه السلام) در آنجا قرار داشت و بدان جهت آن برزگوار و فرزندش امام حسن را " عسكريين " ناميدند... (2) ".
در يازده سالگى هنوز يازده سال از زندگى را پشت سر نگذاشته بود. در آن دوران سازندگى و نقش پذيرى روح كودك و در آن سن بحران و كنجكاوى حساسيت روان كودك، تماشاگر
هجوم دژخيمان متوكل در دل شب است كه خانهء پدر را در مدينه منوره مورد بازجوئى و تفتيش قرار داده اند تا آن را به خليفه گزارش كنند و اين صحنهء ناراحت كننده يك تصوير تاريك، و مبهم از اوضاع آن روز را، در ذهن معصوم وى ترسيم مى كند.
متوكل عباسى از توجه معنوى مردم به خاندان رسالت بيمناك بود او مشاهده كرد كه مردم با طيب خاطر و علاقهء قلبى حاضر هستند از فرمان آن خاندان، بدون انتظار پاداش مادى اطاعت و فرمانبردارى كنند او در دل خود رنج مى برد، سعايتهاى چاپلوسان و اطرافيان خوش گذران او اين رنج و ناراحتى را چندين برابر مى كرد آنان به عنوان خوشايند خليفه اظهار مى داشتند بعيد نيست: على بن محمد (امام هادى پدر بزرگوار امام حسن عسكرى) روزى قصد انقلاب و تظاهر را داشته باشد و هيچ بعيد نيست كه اسلحه و تداركات آن روز را از همين امروز، تهيه كند از اينرو قهرا نامه ها و اسنادى كه حاكى از اين گونه روابط و فعاليتها باشد در منزل او به دست خواهد آمد اين قبيل افكار و تحريكات بهانه مى شد كه متوكل در سال 243 هجرى دستور دهد در دل شب بى اطلاع و بى سابقه بعد از آنكه نيمى از شب گذشته است و همه در بستر گرم خود آرميده اند عده اى از مأمورين وارد خانهء امام شوند و آن را كاملا مورد تفتيش قرار دهند.
آنان به اطاق مخصوص امام يورش مى بردند مشاهده مى كند كه امام (عليه السلام) اطاقى را خلوت كرده و در را به روى خود بسته با لباس مخصوص بر روى ريگ و سنگ ريزه نشسته و به راز و نياز و ذكر پروردگار عالم و تلاوت قرآن اشتغال دارد پس از اطاق امام، ديگر اطاقها را مورد بازرسى قرار مى دهند از آنچه كه مى خواستند اثرى نمى يابند ولى در برابر ديدگان اهل خانه در دل شب خود امام را به حضور متوكل مى برند.
وقتى كه امام وارد بر متوكل شدند مشاهده نمودند او در صدر مجلس بزم نشسته و در دست گيلاس شراب مشغول مى گسارى است دستور داد امام را پهلوى او بنشانند امام نشست متوكل (با بى شرمى) جام شراب را كه در دست داشت، به امام تعارف كرد امام هادى (عليه السلام) امتناع كرد و فرمود: " قسم به خداوند عالم، شراب هرگز داخل خون و گوشت و بدن من، نگشته است مرا معاف دار ". متوكل گفت پس شعر خوبى براى ما بخوان
كه خوشحال تر شوم و رونق مجلس ما افزون گردد. امام فرمود: من اهل شعر نيستم و كمتر از اشعار گذشتگان را حفظ دارم....
متوكل گفت: " چاره اى نيست حتما بايد شعر بخوانى! " امام شروع به شعر خواندن اشعارى نمود كه در زندگى امام هادى (عليه السلام) گذشت.
اگر اين دو تاريخ 242 طبق نظر مسعودى در مروج الذهب و تاريخ 243 طبق ثبت ارشاد مفيد. (1) دو واقعه ناگوار در زندگى او دو حادثهء بزرگ خانوادگى و شخصى، در زندگى او آثار فوق العاده داشت يكى فقدان برادر جوان به نام " سيد محمد " و ديگرى از دست دادن پدر عطوف و مهربان.
1. فقدان برادر:
پيشواى دهم چهار پسر داشت كه بزرگترين آنان سيد محمد نام بود كه گمان مى رفت پس از پدر، مقام پيشوائى را دريابد اما مقدر چنين بود كه اين پسر در حيات پدر رخت از جهان بربندد، او در سال 254 هجرى برادر جوان و باتقواى خود را از دست داد فراق اين برادر در روحيهء او تأثير فوق العاده داشت به حدى كه در جدائى او سينه چاك و نالان و گريان گشت.
شيخ مفيد صاحب ارشاد، تفصيل اين واقعه را اين چنين مى نويسد: " پيشواى دهم بر كرسى ويژهء خود نشسته بود و مردم شهر، خاندان وبنى اعمام او از فرزندان ابوطالب و عباس گرد آمده و تنها تعداد شخصيتهاى سرشناس به بيش از يكصد و پنجاه نفر مىرسيد، در اطراف او صف كشيده عده اى نشسته و جمعى جلو آن حضرت ايستاده بودند در اين موقع جوانى در حدود بيست سال با گريبان چاك زده و چهرهء آشفته، از سرسراى حرم امام (عليه السلام) حركت كرد و در سمت راست پشت سر او جاى گرفت اغلب، اين جوان را درست نمى شناختند اما سيماى اندوهناك و چشمان گريان و حالت آشفتهء او،
افكار مردم را به سوى خود كشانيد چند لحظه اى نگذشته بود كه پيشواى دهم رو به سوى او نموده و فرمود: " پسرم! به در گاه خداوند متعال شكر و سپاس به جا بياور! چون دربارهء تو تقدير تازه اى، پديد آمده است ".
مردم تازه متوجه گرديده و دريافتند كه اين جوان غمگين و نالان فرزند برومند پيشواى دهم مى باشد او كه دلى تنگ و خاطرى پريشان داشت تا اين سخن را از پدر شنيد يكباره به گريه افتاد و گفت: " انا لله وانا اليه راجعون ".
اين جريان در سكوت مطلق گذشت مردم كه سخت اشتياق شناختن اين گوهر گرانبها را داشتند از نام و مشخصات او جويا شدند. گفته شد او ابومحمد، حسن بن على فرزند رشيد امام على النقى است ". (1) 2. رحلت پدر:
دومين حادثهء ناگوار زندگى او، رحلت اسف بار پدر بزرگوار و ارجمندش حضرت امام على النقى بود كه در سال 254 در 42 سالگى در اثر سم خليفهء عباسى " المعتز " صورت گرفت. شهادت آن بزرگوار شهر سامرا را پر از ضجه و ناله ساخت و آن سال را، سال غم و اندوه شيعه نام نهادند. هنگام وفات، نور و حكمت خدا و شمشير و امانتهاى رسول خدا را به نور چشم خود، تسليم نمود و او را وصى خود گردانيد. (2) او كه به دستور حكومت وقت عباسى، در اثر مسموميت، به فيض شهادت نائل آمده بود در منزل مسكونى خود واقع در شهر سامراء مدفون گرديد. (3) امام حسن عسكرى (عليه السلام) بر جنازهء پدر خود در جاده اى كه مقابل خانهء " موسى بن بغا " بود نماز گزارد، پيش از آنكه خليفهء عباسى يا نمايندگان او رسيده باشند.
در بالين پدر:
كنار بستر بيمارى هنگام مرگ پدر، فرزند مراقب حال و اوضاع جسمى پدر بود كه در
حال إحتضار و جان دادن است باز شاگردان مكتب تربيتى را مورد توجه قرار داده كه جان آنان را با آب زلال چشمهء معرفت، شستشو دهد. او گوش به سخنان پدر دارد كه يكى از علاقه مندان به نام " ابو دعامة " به عنوان عيادت وارد مى شود پس از احوالپرسى هنگامى كه مى خواهد اجازهء مرخصى كسب كند امام (عليه السلام) مى فرمايد: " چون حقى از شما بر عهدهء من است آيا مى خواهى با گفتن حديثى آن را تلافى نموده و تو را مسرور سازم؟
راوى حديث مىگويد اى فرزند رسول خدا (صلى الله عليه وآله)! چه قدر نيازمند چنين حديثى هستم؟
امام فرمود: پدرم محمد بن على از پدرش على بن موسى الرضا و او هم از پدرش موسى بن جعفر و او هم از پدرش جعفر بن محمد و او هم از محمد بن على باقر و او هم از على بن الحسين و او هم از حسين بن على و او هم از على بن ابى طالب او هم از رسول خدا (صلى الله عليه وآله) نقل فرمود: " بسم الله الرحمن الرحيم، الأيمان ما وقرته القلوب، وصدقته الأعمال والأسلام ما جرى به اللسان، وحلت به المناكحة ".
" به نام خداوند بخشنده مهربان، ايمان چيزى است كه دلها آن را با خود دارند و اعمال و كردارها آن را تصديق مى كنند، ولى اسلام آنست كه در زبان جارى مى شود و موجب حلال بودن نكاح و وصلت مى گردد ".
راوى مى گويد: به خدا قسم نمى دانم زيبائى حديث بيشتر است، با زيبائى سند آن؟
امام هادى مى فرمايد: اين حديث در صحيفه اى كه با املاء رسول خدا و خط جدم على (عليه السلام) تدوين شده است - كه و ما خاندان آن صحيفه را از همديگر، به ارث و يادگار مى بريم - ثبت گرديده است. (1) 6 سال دوران امامت در عراق ابوبكر فدفكى مى گويد: پيشواى دهم به من مرقوم فرمودند: " پسرم حسن از عموم نوادگان پيامبر (صلى الله عليه وآله)، به پيشوايى و امامت شايسته تر و زيبنده‌تر است. او بزرگترين فرزندان موجود من است. به جاى من او مى نشيند و شايسته است در احكام و مسائل
دين، به او مراجعه كنيد و از او كسب علم و دين نمائيد... ". (1) بشار بن احمد از عبد الله بن محمد اصفهانى نقل مى كند: كه ما تا روز رحلت امام دهم (عليه السلام) ابو محمد فرزند آن حضرت را به عنوان امامت و پيشوائى نمى شناختيم، تا اينكه بعد از شهادت پدر بر ما معلوم گرديد كه او حجت خدا است. چون او بر پيكر پدر نماز گزارد و عامل اين شناسايى آن بود كه امام هادى (عليه السلام) بارها فرموده بودند پيشواى شما بعد از من آن كسى خواهد بود كه بر جنازهء من نماز بگزارد ".
دوران امامت امام حسن عسكرى (عليه السلام) پس از درگذشت پدر بزرگوار خود، به امر خدا و بر حسب تعيين پيشوايان قبلى به امامت رسيد و مدت شش سال و اندى دوران امامت آن بزرگوار، به علت سخت گيريهاى بيرون از حد مقام خلافت، با تقيه و احتياط كامل سپرى شد. وى درب را بر روى اغلب مردم جز خواص شيعه بسته بود و كسى را بار نمى داد با اين وضع، اغلب اوقات در زندان به سر مى برد.
عامل اختناق سبب اين همه فشار و كنترل و سختگيرى آن بود كه در آن وقت جمعيت علاقه مندان اهل بيت (عليه السلام)، كثرت و قدرتشان به حد قابل توجهى رسيده بود و قيامها و نهضتهايى هم اين طرف و آن طرف صورت مى گرفت كه نوعا علويان، سررشته جنبانان آن حركتها بودند چون آنان نوعا از نظر اعتقادى به امامت پيشوايان معصوم (عليه السلام) معتقد بودند و اين امر براى همگان روشن و آشكار بود و امامان شيعه نيز معروف و شناخته شده بودند. از اين رو مقام خلافت بيش از پيش، پيشوايان دينى را تحت مراقبت درآورده و از هر راه بود با نقشه‌هاى مرموز در محو و از بين بردن آنان مى كوشيد، علاوه بر آن مقام خلافت عباسى پى برده بود كه خواص شيعه، براى امام يازدهم فرزندى معتقدند و طبق رواياتى كه از خود امام يازدهم و پدرانش نقل مى كنند فرزند او را همان
مهدى موعود مى شناسند كه به موجب اخبار متواتره از طريق عامه و خاصه پيامبر اكرم (صلى الله عليه وآله) خبر داده بود و او را امام دوازدهم مى دانند.
بدين سبب بود كه امام يازدهم بيش از ديگر پيشوايان معصوم تحت مراقبت دستگاه خلافت درآمده بود و خليفهء وقت تصميم گرفته بود به هر ترتيبى شده است به داستان امامت شيعه، خاتمه دهد و درب اين خانه را براى ابد به روى مردم ببندد، يكى از آن شيوه ها اين بود.
در تاريخ مى خوانيم هنگامى كه خبر بيمارى امام را به " معتمد " خليفه ى وقت رساندند طبيب نزد آن حضرت فرستاد و چند تن از معتمدان و چند نفر از قضات را به منزل او روانه ساخت كه پيوسته ملازم و مراقب اوضاع داخلى منزل بوده باشند. (1) و پس از شهادت امام دستور داد خانه را مورد تفتيش قرار داده و قابله‌ها، كنيزان آن حضرت را مورد معاينه قرار دهند و تا دو سال مأمورين آگاهى خليفه، در امر پيدا كردن خلف و جانشين آن بزرگوار، مشغول فعاليت و تجسس بودند تا به كلى مأيوس شدند ". (2) خضوع در برابر شخصيت معنوى موقعيت اجتماعى و وضع روحانى آن پيشواى معصوم (عليه السلام)، به حدى در سطح بالا بود كه دستگاه خلافت با آن همه مظالم و تعدياتى كه داشت باز نمى توانست خود را در برابر شخصيت معنوى و مقام روحانى آن حضرت، بى تفاوت نشان دهد بلكه به احترام افكار عمومى و به عنوان جلب توجه مردم هم كه بود، خود را مجبور مى دانست كه گاهى در برابر عظمت معنوى آن حضرت، خاضع و فروتن باشد مگر آنكه مصلحت سياسى يا اجتماعى ايجاب كند كه از اين روش، عدول نمايد.
موقعيت اجتماعى آن بزرگوار از داستانى كه بيشتر مورخين در شرح حال آن بزرگوار مرقوم داشته اند، بيشتر روشن مى گردد: مرحوم " صدوق " در " اكمال الدين " و " شيخ مفيد " در " ارشاد " و جمعى ديگر از احمد پسر عبيدالله خاقان فرماندار و نمايندهء خليفه عباسى در
شهر قم چنين آورده اند كه جعفر برادر امام عسكرى (عليه السلام) بعد از رحلت امام هادى (عليه السلام) پيش عبيدالله خاقان وزير مشاور و نزديك ترين فرد خليفه عباسى (معتمد) شتافت و درخواست نمود كه موقعيت پدر و برادر خود را به او تفويض نمايد! او مىپنداشت كه مقام امامت و ولايت از آن مناصب تفويضى و تشريفاتى است او در دادخواست خود اضافه نمود كه حاضر است در برابر اين اعطاء، هر سال مبلغ بيست هزار دينار، به مقام خلافت بپردازد.
فرماندار قم مى گويد: پدرم در مقابل اين درخواست احمقانه، خشمناك شد با عتاب و غضب اظهار نمود: احمق! خليفه ى وقت شمشير و تازيانهء خود را از غلاف، بيرون كشيده بود تا كسانى را كه به امامت پدر و برادر تو، عقيده و ايمان داشتند از اين راه، باز دارد ولى چنين موقعيتى به او دست نداده است، تو مى خواهى چنين مقام و موقعيت را با پول از خليفه بازستانى؟! عجب فكر خام و انديشهء نارسايى دارى! اگر تو ميان پيروان پدر و برادر داراى موقعيت روحانى هستى تو را نيازى به توصيهء خليفه و اين و آن نيست و اگر تو داراى چنين موقعيت معنوى نيستى، پس با توصيه و اعطاى خليفه، نمى توانى به چنين منزلت و رتبه رسيده باشى!
ديگر از آن تاريخ پدرم دستور داد كه جعفر برادر امام حسن عسكرى (عليه السلام) را به تشكيلات خليفه راه ندهند و خليفه همواره در جست و جوى فرزند امام حسن عسكرى (عليه السلام) بود و به او دسترسى نداشت. ولى مقام امامت و منزلت امام حسن عسكرى (عليه السلام) فرزند زاده امام رضا (عليه السلام)، در سامرا به حدى بود كه در جلالت و عظمت هيچ كدام به پايه او نمى رسيد. او اضافه مى كند: حسن بن على با آن مهابت و جلالتش، با سكون و وقارش كه به دست آورده است ميان نوادگان على نظير و همتا ندارد. فراموش نمى كنم كه روزى در مجلس عمومى پدرم در سامرا حاضر بودم كه بر مردم بار عام داده بود و من بالاى سر او ايستاده بودم بزرگان كشور از طبقات مختلف براى ديدار پدرم دسته دسته مىآمدند و مىرفتند در اين هنگام، پرده دار ويژه تالار، با شتاب و عجله
خبر آورد كه " ابن الرضا ابو محمد " (1) حسن عسكرى بر در تالار است. پدرم فرياد برآورد:
زود هر چه زودتر به استقبالش شتابيد و او را همراهى كنيد تا وارد شود اين وضع براى من كه پسر او بودم بسيار تازگى داشت، چون من تا كنون به ياد نداشتم كه جز خليفه و وليعهد و چند نفر از رجال خاص، در خلافت كسى را در حضور پدرم با كنيه و لقب صدا كنند ". (2) آرى كنيه احترام روشن و درخشانى بود كه دربارهء هر كسى در محفل پدرم به آسانى صورت نمى گرفت در محفل پدرم رسم چنين بود كه مردم را با اسم خشك و خالى، صدا مى كردند.
در مجلس پدرم هنگامى كه كنيهء ابومحمد به ميان آمد احساس كردم كه پدرم با شوق و اشتياق فراوان از صميم قلب گفتند كه تشريف فرما شوند، من نخست چنين انتظارى داشتم كه پدرم با حاجب پرخاش كند كه چرا يك مرد غير رسمى را با كنيه ياد كرده است و اسم خشك و خالى او را نگفته است چشم بر در دوخته بودم تا ببينم اين مرد كه مىآيد چه هيئت و شمايلى دارد ناگاه ديدم در باز شد نوجوان بلند قامت زيبار و، گندم گون، خوش هيكل با نهايت تشخص و وقار، وارد تالار شد.
تا چشم پدرم به او افتاد از جاى خود برخاست و چندين قدم به سوى او شتافت و از وى استقبال به عمل آورد او را به آغوش كشيد، صورتش را بوسيد سينه اش را بوسيد دستش را گرفت و او را بر مسند ويژه، پهلوى خود نشاند و يكباره روى خود را برگرداند و با او به گفت و شنود پرداخت و من شنيدم كه طى اين اين گفتگوها پدرم چندين بار كلمه " فدايت شوم " را به كار برد. اين چيزى بود كه هرگز به كسى نمى گفت حتى يك بار هم گفت: " پدر و مادرم فداى تو باد. " در اين وقت پرده دار، پرده را كنار كشيد و گفت:
" الموفق مى آيد! " موفق پسر متوكل و برادر خليفه مى آيد (او يكى از شخصيت‌هاى نظامى روزگار خلافت عباسى بود) او وارد شد پدرم بى آنكه رويش را به طرف حاجب برگرداند همچنان با ابومحمد حسن (پيشواى يازدهم) صحبت مى كرد خود موفق هر وقت به ديدار پدرم مى آمد عده اى از غلامان و سپاهيان ملتزم ركاب او بودند و او را اسكورت مى كردند و گارد احترام پيشاپيش او حركت مى كرد آنان مسير مخصوص خليفه را تعيين كرده و در دو طرف راه تا درب منزل، گارد احترام تشكيل داده و ورود و خروج خليفه را كنترل مى نمودند پدرم همچنان مشغول مكالمه با ابو محمد بود كه غلامان ويژهء خليفه وارد شدند.
پدرم به حضور ابى محمد عرضه داشت هم اكنون اگر خواستيد مىتوانيد تشريف ببريد به غلامان و دربانان دستور داد كه او را از وسط گارد احترام عبور ندهند، هدفش آن بود كه با خليفه رو به رو نگردد. هنگامى كه امام برخاست پدرم نيز به احترام او بلند شد با او معانقه و دست داد ايشان تشريف بردند ولى من به فكر فرو رفتم و با خود مى انديشيدم كه اين شخصيت كى باشد؟ كه تا اين اندازه مورد احترام و تجليل پدرم قرار مى گيرد.
نخست از دربان پرسيدم: " اين شخصى كه در حضور پدرم از او با عنوان كنيه تعبير آورديد كى بود؟ و آيا مى دانيد چرا پدرم اين همه تجليل و احترام از ايشان به عمل آوردند؟ " دربان در پاسخ گفت: مگر او را نمى شناسى؟ او يكى از افراد خاندان علوى است نامش حسن بن على معروف به " ابن الرضا " است شگفت و تعجب من افزون تر گرديد و از معرفى او چيزى عائدم نشده بود. از لحظه ى آن ديدار تا پاسى از شب در آن فكر به حيرت افتاده بودم كه او كى بود و پدرم چرا اين همه تجليل از او به عمل آورد.؟
پدرم نماز مغرب و عشا را به جا آورده بود، طبق معمول براى رفع حوائج مردم نشسته بود كه من به حضورش رسيدم و پيش او زانو زدم جز من كسى در حضورش نبود
فرمودند: " پسرم! كارى با من داشتى؟ " گفتم: " اگر اجازه بدهيد ". آرى سپس گفت: " بگو ببينم " من با نهايت حيرت و اعجاب پرسيدم ابو محمد كى بود؟ و آن شخص چه كسى است كه تو اين همه احترامش را رعايت كردى، سر و صورتش را بوسيدى، و پدر و مادرت را فدايش كردى او چه منزلتى دارد؟
پدرم با اندكى مكث گفت: پسرم! مگر تو او را نمى شناسى؟ او پيشواى " رافضى ها " است و سپس اضافه كرد اگر خلافت از خلفاى ما سلب شود هيچ كس در ميان نوادگان على، شايسته تر از او به مقام خلافت نيست مى دانى چرا پسرم؟ براى اينكه اين جوان فضل دارد، علم دارد، تقوى و عفاف دارد، زهد و عبادت دارد، اخلاق پسنديده و تربيت نيكو دارد، و مردى شريف و صالح و شايسته است. پدرم اندكى صبر كرد و آنگاه افزود:
افسوس پدرش را نديدى احمد اگر پدر بزرگوارش را مى ديدى كه در فضيلت و شرافت نمونهء كامل و برجسته بود هميشه انديشهء تو دربارهء پدرت توأم با خشم و غضب بود!
حيرتى بر حيرتم افزوده شد چون هر چه از بزرگان دربار خليفه از قضات و امراى سپاه و شخصيت‌هاى مختلف سامرا پرسشها كردم، ديدم اين مرد در ميان شهر سامراء مورد تمجيد و احترام و علاقهء همگان قرار گرفته است. من در عمرم هيچكس را ميان طبقات گوناگون مردم همانند او موجه و محترم و محبوب نديده بودم. همگان او را به عظمت وجلالت قدر اعتراف داشتند و او را بر عموم خاندان علوى ترجيح داده و مقدم مى داشتند از آن روز شأن و مقام او در قلبم جايگزين گرديد چون كسى از دوست و دشمن را پيدا نكردم جز آن كه دربارهء او ثناگو و مداح باشد ". (1) علامه مجلسى پس از ايراد اين واقعه، تاريخ آن را نيز ذكر مى كند كه فرماندار قم آن قضيه را در ماه شعبان 278 در شهرستان قم تعريف كرده است راوى اين داستان سعد بن عبد الله نامى بوده است كه مورد وثوق و اعتبار بوده است چون كسانى مانند: شيخ مفيد و كلينى از او نقل كرده اند. (2)
در انتظار نوزاد خلفاى عباسى كه مطالب فراوانى دربارهء مهدى امت از زبان اخبار و احاديث شنيده بودند (اخبارى كه تنها متجاوز از 146 حديث آن مى گويد: مهدى فرزند بلافصل امام حسن عسكرى (عليه السلام) است) از اينرو گوش به زنگ بوده و هميشه در انتظار چنين مولودى ثانيه شمارى مى كردند و آنان به خوبى از مبارزات و قيام آن موعود منتظر، بر ضد ستم و حكومت‌هاى باطل و ستمگر آگاه بوده، و در دل هراس زجر دهنده‌اى نسبت به خاندان رسالت داشتند و سعى و كوشش مى كردند كه پيشوايان معصوم را، تحت نظر و كنترل دقيق خود بياورند از اينرو متوكل عباسى كه از نفوذ و موقعيت علمى و معنوى دهمين پيشوا سخت به هراس افتاده بود دستور داد به صورت اجبارى آن حضرت را به مركز حكومت خود (سامراء) (1) فرا خواند و در پادگان نظامى شهر جا دهند تا مرتب از نزديك، مراقب و مواظب اوضاع و اخبار داخل و مسائل خارجى آنان باشند او مدت ده سال و نه ماه از زندگى خود را در آن محل سپرى ساخت و به همين مناسبت فرزندش امام حسن با لقب عسكرى شهرت يافت. (2) گاهى از هر دو بزرگوار به " عسكريين " تعبير آورده شده است. خليفه عباسى معتمد كه مست كنيزان ولعبتهاى آنان شده بود محض ارعاب و تهديد و نشان دادن قدرت و حشمت خود نسبت به امام يازدهم، فرمان داد سپاهيان در حين عبور هر كدام يك كيسه خاك با خود بردارند و در يك نقطه بريزند و تلى به وجود بياورند تا بدين وسيله عظمت و قدرت ظاهرى خود را به امام حسن عسكرى (عليه السلام) نشان بدهد. او به اين طعنه ها و اظهار عداوتها، كفايت نكرد بلكه دستور داد بايد سه سال امام در زندان به سر برد.
در محيط زندان زهد و عبادت آن حضرت به حدى بود كه محيط زندان نه تنها تغييرى در وجود او
پديد نياورد بلكه زندانيان و مأمورين گماشتهء خلافت را تحت تأثير قرار داد زندانبان آن حضرت به نام " صالح بن وصيف " هنگامى كه از مقام ما فوق خود دستور شدت عمل دربارهء امام را دريافت مى كند در پاسخ مى گويد: من چه كار كنم؟ دو نفر از خشن ترين و سنگدل ترين افراد را مأمور او ساخته ام كه او را تحت شكنجه و ناراحتى قرار دهند، ولى آنها به قدرى تحت تأثير روحيات و اخلاق و معنويت او قرار گرفته اند كه هر دو خود از عابدان و زاهدان گشته اند آنان براى من تعريف مى كنند: " كه هر شب زندانى ما از اول شب تا صبح، بيدار و مشغول راز و نياز با آفريدگار جهان است، و با هيچكس حرف نمى زند و هنگامى كه نگاه نافذش را بر ما مى افكند گوئى تمام قدرت و توانايى خود را از دست مى دهيم، و يكپارچه غرق در عظمت و معنويت او و در برابرش تسليم و محو مى شويم ". محيط زندان يك مكتب تربيت و تعليم بود كه تا دورافتادگان از تعاليم انسانيت را به ياد خدا و تعاليم او فراخواند.
پيشگوئى در زندان از ابوهاشم روايت شده است كه مى گفت: " من با امام حسن عسكرى (عليه السلام) در زندان مهدى عباسى بودم امام به من فرمود: اين مرد ستمكار امشب از دنيا مى رود خداوند رشتهء عمر او را قطع كرد و حكومت به حاكم بعدى منتقل گرديد افزودند من فرزندى ندارم ولى خداوند به همين زودى به لطف و منت خود پسرى به من مرحمت مى كند " وقتى كه ما آن شب را صبح كرديم تركها به مهدى عباسى حمله كردند و مردم هم با آنان همكارى نمودند (چون مهدى به معتقدات فرقه " معتزله " و " قدريه " گرايش پيدا كرده بود از اينرو اكثر مردم با او مخالف بودند) مهدى عباسى را كشتند، به جاى مهدى، معتمد را نصب كردند و با او بيعت كردند. مهدى قبل از آنكه كشته شود تصميم داشت امام حسن عسكرى (عليه السلام) را شهيد كند ولى خداوند او را به خودش مشغول ساخت، و به سوى دردناكترين عذاب حركت داد ". (1)
نمونه اى از شكنجه‌هاى زندان محدثين عالى مقام كه در زمرهء آنان مرحوم " كلينى " هم قرار گرفته است نقل مى كنند كه يكى از زندانبانان امام حسن عسكرى (عليه السلام) در مورد ايشان با شدت و غضب رفتار مى كرد و هر روز به نوعى وسائل ايذاى او را فراهم مى ساخت روزى همسرش به او گفت:
" دربارهء حضرت عسكرى (عليه السلام) از خدا پروا داشته باش، تو نمى دانى چه شخصيت بزرگوارى در منزل تو قرار گرفته است در عبادت و اطاعت و زهد و تقوا نظير و همتايى ندارد من در مورد ايشان از تو بيمناكم ".
گفتار همسر اثر معكوس بر روحيهء او گذارد. او را تهييج كرد و قسم خورد كه او را ميان درندگان و شيران خواهم افكند در اين باره از مقامات فوق كسب تكليف كرد و آنان نيز اجازه صادر كردند. يكى از روزها امام عسكرى (عليه السلام) را ميان درندگان آورد و منتظر اقدامات درندگان بود و ترديدى نداشت كه او را پاره پاره خواهند كرد با كمال علاقه و اشتياق مشغول تماشا و ديدبانى بودند، ناگاه متوجه شدند امام ايستاده مشغول انجام نماز است و درندگان در حول وحوش آن بزرگوار صف كشيده اند و دستور داده شد دوباره آن حضرت را از زندان به منزل خود منتقل سازند ". (1) در زندان معتمد عباسى امام حسن عسكرى (عليه السلام) چندين بار به زندان ظلم و جور و جفا افكنده شده است كه آخرين بار آنها زندان معتمد عباسى بوده است يكى از راويان حديث به نام " محمد بن ابى زعفران " از مادر امام (عليه السلام) روايت كرده است كه گفت: " يكى از روزها پسرم به من گفت در سال 260 اذيتى به من خواهد رسيد كه مرا دچار رنج و مشقت خواهد ساخت. جزع و گريه و ناله سردادم. امام به من فرمود امر خدا بايد اجرا شود جزع و ناراحتى فايده اى ندارد وقتى كه ماه صفر سال 260 فرا رسيد به من خبر رسيد معتمد عباسى پسرم را با برادرش جعفر به وسيله " على بن جرين " زندانى كرده است.
معتمد عباسى هميشه به وسيله زندانبان از اوضاع امام (عليه السلام) اطلاع مى گرفت. زندانبان جز روزه و نماز در شب و روز گزارش ديگرى نداشت، و اين گزارش ها چند مرتبه صورت گرفت در پاسخ يكى از آنها معتمد پيغام داد همين الساعة برو و سلام مرا به آن حضرت برسان و از قول من بگو كه به جانب منزل خود حركت كند. زندانبان گويد به درب زندان آمدم، مركب زين كرده اى را آماده ديدم خدمت آن حضرت رسيدم، ديدم كه عبا و دستار خود را پوشيده است. پيغام معتمد را رساندم سوار مركب شد مقدارى مكث كرد.
گفتم: " براى چه مكث مى فرماييد؟ " گفت: " براى اين كه جعفر هم خارج گردد ".
گفتم: " معتمد تنها خلاصى شما را دستور داده است! " فرمود برو به معتمد بگو: " من و جعفر با هم از يك خانه، خارج شده ايم. اگر برگردم و جعفر باقى باشد عيب است و روا نيست! " زندانبان پيام امام را به معتمد رساند و بازگشت و به اطلاع امام رساند كه معتمد مى گويد: " جعفر را هم به احترام شما، آزاد كردم. چون جعفر را به علت جنايتى كه در حق من وشما انجام داده بود، زندانى كرده بودم ". امام به اتفاق جعفر از زندان بيرون آمد و رهسپار منزل گرديد ". (1) در زندان فرمانده لشكر امام حسن عسكرى (عليه السلام) بار ديگر در اختيار فرمانده لشكر خليفه، شخصى به نام " على بن اوتامش " قرار گرفت او يكى از دشمنان سرسخت خاندان علوى بود، به او دستور داده شده بود هر چه توانايى داشته باشد دربارهء امام كوتاهى و مضايقه ننمايد ولى امام (عليه السلام) يك روز بيشتر در زندان او باقى نماند و به واسطه مشاهدهء آثار عظمت در چهرهء امام (عليه السلام) او هرگز توان نداشت به صورت امام نگاه افكند پس از آزادى از زندان، او يكى از خوش گفتارترين و خوش عقيده ترين افراد نسبت به خاندان علوى شد. (2)
روزه و نماز در زندان " ابن صباغ مالكى " و " علامه شبلنجى " كه هر دو از دانشمندان اهل تسنن مى باشند دربارهء دوران زندان امام حسن عسكرى (عليه السلام) نقل مى كنند: " رفقاى زندانى او چنين گزارش مى دهند كه امام حسن عسكرى (عليه السلام) در زندان روزه مى گرفت هنگام افطار هم از غذايى كه خدمتگزار امام، به زندان مى آورد افطار مى نموديم.
ابو هاشم هم زندانى امام مى گويد: من هم با امام روزه مى گرفتم روزى در وسط روز، ضعف بر من غلبه كرد به غلام خود دستور دادم كه كيك (غذاى مخصوصى كه از سبوس حبوبات تهيه مى كردند) بياورد. به محل خلوتى رفتم آن را خوردم و آب نوشيدم بى آنكه فردى متوجه روزه خوارى من شده باشد و سپس به جمع زندانيان پيوستم وقتى امام به من نگريست تبسم بر لب مبارك ايشان نقش بست و فرمود افطار كردى خجالت مى كشى؟ اين امر هرگز خجالتى ندارد هنگامى كه مشاهده نمودى ضعيف شده‌اى و خواستى قوت پيدا نمايى پس گوشت بخور چون كيك كه قوت ندارد و من مى خواهم شما سه روز پشت سر هم روزه نگيريد چون بدن آدم وقتى در اثر روزه، رو به ضعف و سستى نهاد تا سه روز قوت و نيرو به خود نمى گيرد ". (1) گزارشى از زندان ابن هاشم از پدرش او هم از عيسى پسر فتح نقل مى كند: " هنگامى كه امام حسن عسكرى (عليه السلام) را وارد زندان نمودند كه ما هم در آن محبوس بوديم به من فرمودند: شصت و پنج سال و يك ماه و دو روز عمر و زندگى نموده ايد. گفتم: آرى. چون كتابى داشتم كه در پشت آن تاريخ ولادت من ثبت شده بود، نگاه كردم ديدم همانطور است كه امام مى فرمايند. سپس فرمودند آيا فرزندى نصيب شما شده است؟ گفتم: نه. دست به دعا بلند كرد عرض نمود خدايا! به او فرزندى عنايت فرما كه كمك و بازوى او باشد فرزند كمك خوب و بازوى تواناى پدر است، سپس انشاد كردند هر كسى كه بازو و مددكارى
داشته باشد در روزگار تيره او را درمىيابد، ذليل و ناتوان كسى است كه بازو و مددكارى نداشته باشد ". (1) عرض كردم آقا و سرور من! آيا شما فرزندى داريد؟ فرمودند: من هم اكنون ندارم ولى به خدا قسم من فرزندى خواهم داشت كه روى زمين را از عدل و داد پر خواهد ساخت، و تمثل به اشعارى نمود كه مضمون آن اين است: " شما روزگارى را خواهيد ديد كه فرزندان قهرمان و شيرافكن، در اطراف من صف كشيده اند، " تميم " قبل از آن كه فرزندان او به حد رشد رسيده باشند، در ميان مردم تك و تنها به سر مى برد ". (2) يك واقعه فرح انگيز در دوران امامت او در سال 255 هجرى در شب پانزدهم شعبان، واقعه اى مسرت بخش وفرح انگيزى در خاندان امامت رخ داد كه عموم علاقه مندان اهل بيت را خوشحال و مسرور ساخت و آن ولادت با سعادت حضرت ولى عصر [ارواحنا فداه] بود. نوزادى كه چشم انتظار علاقه مندان اصلاح عمومى به ديدار جمال نورانى و مقدم مبارك او دوخته شده است و در اين انتظار تنها دوستداران اهل بيت نيستند كه ثانيه شمارى مى كنند بلكه اكثريت مردم جهان، چنين انتظار مصلحى را دارند تا جهان از سيطرهء ظلم و جنايت آزاد گردد داستان ولادت آن نوزاد را چنين توصيف كرده اند: " حكيمه خاتون " دختر امام جواد (عليه السلام) كه عمهء امام حسن عسكرى (عليه السلام) بود، خدمت امام در مى آمد و هميشه دعا مى كرد كه خداوند فرزندى به آن حضرت عطا كند او مى گويد: يك روز من به خدمت آن حضرت رسيدم و همانند عادت قبلى دربارهء او دعا كردم امام فرمودند: امشب كه نيمه ماه شعبان 255 است آن مولودى كه ما انتظار آن را داريم متولد خواهد شد تو امشب افطار نزد ما باش! آن شب، شب جمعه بود من گفتم آن نوزاد از كى خواهد بود؟ فرمود از نرجس همان كنيزى كه به من اهداء شده است.
حكيمه خاتون مى گويد: از ميان كنيزان هىچكدام از نرجس پيش من عزيزتر نبودند
من تعجب كردم و به امام حسن گفتم من در نرجس اثر حملى نمىبينم؟ امام حسن عسكرى (عليه السلام) لبخندى زد و فرمود ما گروه اوصياء در پهلوى مادران قرار مى گيريم انشاءالله اين شب نوزادى كه در نزد خدا گرامى است تا طلوع فجر، متولد خواهد شد.
او مى گويد من در كنار نرجس خاتون خوابيدم امام هم در آن خانه بود موقعى كه وقت نماز شب فرا رسيد من براى نماز بلند شدم ولى نرجس خاتون همچنان در خواب بود اثر وضع حمل در وجود او پيدا نبود من مشغول نماز شدم موقعى كه به نماز وتر رسيدم از خاطرم گذشت شايد فجر طلوع كرده باشد و درباره مولود شكى از خاطرم گذشت ناگاه صداى امام را شنيدم كه مى فرمايد: عمه فجر طلوع نكرده است، شك در خود راه مده. من نماز را به سرعت تمام كردم، پيش نرجس خاتون رفتم او را حركت دادم و در بغل گرفتم، نام خدا را به زبان آوردم به او گفتم: آيا احساس درد مى كنى؟ گفت:
آرى و سپس حالتى شبيه خواب عارض نرجس خاتون شد كه فرزندش مهدى متولد گرديد، ناگاه صدايى شنيدم كه امام مى فرمايد: عمه فرزندم را نزد من بياور. وقتى كه متوجه نوزاد شدم، ديدم كه مواضع سجده را روى زمين نهاده و در حال سجده است، بر بازوى راست او نوشته شده بود: " جاء الحق وزهق الباطل إن الباطل كان زهوقا ".
وقتى نوزاد را بغل گرفتم ديدم پاك و پاكيزه و ختنه شده است او را به جامه اى پيچاندم و به حضور پدرش بردم، امام او را بغل گرفت و بر كف دست چپ خود، نشانيد دست راست خود را به پشت آن نوزاد گذاشت و زبان خود را در دهان او قرار داد صدائى شنيدم كه مى گويد:
" اشهد أن لا إله الا الله و أن محمدا رسول الله، و أن عليا ولى الله ". (1) در ميان بيم و هراس ولادت فرزند امام حسن عسكرى (عليه السلام) در ميان بيم و هراس از آزار خلفاى ستم پيشه صورت گرفت و امام حسن عسكرى (عليه السلام) سعى و كوشش داشت كه ولادت آن وجود
مقدس را از بيگانگان و مردم ناشايست، پنهان دارد و جز معدودى از شيعيان خالص و موثقين و معتمدين آن حضرت، كسى موفق به ديدار آن مولود مسعود نمى گرديد و بى نهايت مراقبت و مواظبت مى نمود تا از شر و آزار دشمنان محفوظ مانده و از تعرض ستمگران سالم ماند. مطابق برخى از نوشته ها پس از ولادت آن بزرگوار او را با مادرش نرجس خاتون به مكه معظمه، روانه ساخت تا در آن بلد امن از حجت خدا نگهدارى شود. (1) منتظران اصلاح عمومى از پيامبر بزرگوار اسلام نقل شده است كه فرمودند: " آن كس كه در آخر الزمان بر پا مىخيزد، نامش نام من، و نام پدرش نام فرزندم حسن است، و كردگار توانا به پايمردى او دنياى لبريز از ستم و تبهكارى را، مالامال از عدل و داد خواهد كرد ". (2) آخرين اميد بشر او حجت بالغهء پروردگار و آخرين آرزو و اميد بشريت است هر كس به زبانى سخن در ستايش و منقبت او گويد و هر ملتى با لغتى او را مى خواند وقتى ما اختلاف لغات، رنگها، اديان و مذاهب را از ميان برمىداريم همه را به يك عقيدت و يك شريعت دربارهء او خواهيم يافت.
انسانهايى كه در شرق دور، انتظار بوداى مقدس را مىكشند در واقع چشم به راه او دوخته اند و اميدوارند كه او باز گردد و جهان را از اين شورش دلهره انگيز و اختلاف گشايش ناپذير برهاند. آنان به " مهدى " نام " بودا " نهاده اند.
ملت يهود كه با اختلاف عقيده اى كه دارد: " عزيز موسى يا هارون را مى كشند و معتقدند كه در سياه‌ترين اعصار تاريخ جهان، بازگشت خواهد كرد و به داد مردم دنيا خواهد رسيد در واقع دلش به هواى مهدى موعود مىتپد.
ملت نصارى كه انتظار " عيسى " و " فادى " (1) را مى كشند در واقع حجت خدا را مى طلبند چون مهدى موعود وارث خدا و نجات دهندهء انسانيت از فتنه ها و شرها است.
بشر امروز با همه پيشرفت‌هاى افسانه‌وار كه در دانش‌هاى تجربى به هم رسانيده است در عين حال به ناتوانى خجلت آور خود در حل گرفتاريها و مشكلات اخلاقى و روانى، خويش معترف است و انتظار منجى و مصلحى را مى كشد كه به اين همه نابسامانيهاى بين المللى و فجايع انسانى، خاتمه بخشد، آرى او خواهد آمد ". (2) در آئينه شعر و ادب محتواى شعر و ادب و زبان عمومى مردم، آينه و نشانگر محيط زندگى هر عصرى است در صورتى كه خالى از اغراض و مقاصد شخصى بوده باشد. يكى از اهل ادب نامور آن روز به نام " ابوالعتاهيه " تابلوى گويايى از روزگار عباسى را در اختيار ما مى گذارد كه بهترين نشانگر اوضاع جابرانهء آن روز است. او در اشعار خود مىسرايد: " آيا كسى هست كه نصايح و پندهاى مرا به گوش خليفه و زمامدار مردم برساند؟ در روزگار خلافت شما نرخها و قيمتها خيلى بالا رفته است و تجارات ومعاملات رو به كسادى و نابودى نهاده است و مردم در بيچاره‌گى و فقر و فلاكت به سر مى برند غم واندوه فراوان بر بيچاره‌گان و يتيمان و بيوه زنان مستولى گشته است كه آنان را به زانو در آورده است آنان شكايتهاى خود را با صداى بلند و لرزان به گوش خليفه مى رسانند تا از وضعى كه پيدا كرده اند آسايش و آرامشى پيدا كنند، در اين روزگار مسئول و پناهگاه شكمهاى گرسنه و بدنهاى عريان و برهنه، جز خليفه كى مى تواند باشد؟ من گزارشهاى ملت بيچاره و ستمديده را به طور كامل، به گوش شما خليفهء مسلمانان رساندم ".
نيرنگهاى خلفاى عباسى با آنكه زمامداران اموى و عباسى در منحرف ساختن حكومت اسلامى از محور اصلى
خود، و جبهه بندى در برابر خاندان رسالت، با هم مشترك بودند، ولى اين تفاوت را با هم داشتند كه خلفاى اموى (به استثناء عمر بن عبد العزيز) چندان ارتباطى با رجال علمى و دانشمندان دينى نداشتند و در كار آنان خيلى مداخله نمى نمودند. بيشتر همت آنان مصروف سركوب ساختن نهضتهاى داخلى، فتوحات خارجى يا تنظيم امور مالى و ديوانى بود و علما و دانشمندان را به حال خود وامى گذاشتند از اين رو حكومت آنان از وجههء دينى و رنگ مذهبى، بهره و صبغه‌اى نداشت ولى هنگامى كه بساط حكومت امويان، برچيده شد و عباسيان روى كار آمدند، قضيه برعكس شد آنان به حكومت خود رنگ دينى و صبغهء مذهبى دادند و تلاش براى بهره بردارى از عوامل مذهبى، به نفع حكومت، قوت گرفت و تظاهر به دين دارى و ارتباط با رجال دينى و دانشمندان و علماى اسلامى، رواج پيدا كرد. علت اين تظاهر آن بود كه آنان نمى خواستند تنها به عنوان زمامدار سياسى شناخته شوند بلكه مى خواستند در عين زمامدارى، وجههء دينى و اعتبار مذهبى نيز به خود بگيرند تا از اين رهگذر از احترام افكار عمومى، برخوردار شوند روى اين اصل بود كه براى كارهاى خلاف خود، اغلب توجيهات فريبندهء دينى و سرپوش‌هاى مذهبى تهيه مى كردند و تماس با خاندان رسالت و دعوت آنان به مراكز حكومت روى همين فلسفه و انگيزهء سياسى بود.
نيابت از خدا!
آنان حكومت بر خلق را يك موهبت الهى و آسمانى معرفى مى كردند و خود را جانشينان و نمايندگان خدا مى پنداشتند و هر عملى را كه انجام مى دادند به نمايندگى از طرف خدا، و به خلافت و نيابت از او، قلمداد مى كردند. زهى ادعاى بزرگ و پوچ!
قفل اموال!
به عنوان مثال: " منصور دوانيقى " يكى از خلفاى عباسى در خطابه اى كه ميان انيوه كثيرى از مسلمانان آن روز، ايراد مى كرد چنين مى گفت:
" مردم! من حاكم شما از جانب خدا هستم با توفيق و عنايت و كمك او، رهبرى شما را به عهده دارم، من از طرف خداوند نگهبان اموال شمايم و با اراده و خواست او، هر كارى
را خواستم انجام مى دهم. من از جانب خداوند قفل اموال شما هستم اگر او خواست كه بر ارزاق و تقسيمات شما توسعه دهم اين كار را انجام مى دهم، و اگر نخواست قفل اموال باقى خواهم ماند. تا روزى كه مرا باز كنند! " (1) نمايندگى از طرف خدا و تصرف در اموال عمومى مردم، طبق خواست و اراده نامتناهى خدايى! قهرا هيچ گونه رادع قانونى در بر نخواهد داشت و هيچ عاملى نخواهد توانست جلو آن اراده را بگيرد. بر اساس همين انديشه و فكر خام بود كه در سيره و روش خلفاى عباسى فراوان مى بينيم كه گاهى به يك شاعر چاپلوس و متملق، يا يك مطرب و رقاصه، چندين هزار درهم از كيسهء خلافت و اموال عمومى به نيابت از خدا، حاتم بخشى كرده اند و از طرفى چندين هزار بيچاره ومفلوك در بدبختى و بىنوائى كار را به جائى رسانده است كه در عصر معتمد يكى ديگر از خلفاى عباسى معاصر امام هادى عسكرى (عليه السلام) گوشت انسانها را مى خورند (2) "، در حالى كه عيش و نوش دستگاه خلافت همچنان برقرار و پر رونق بود! " اموال عمومى از اطراف و اكناف كشور اسلامى، به خزينه‌هاى بغداد سرازير مى شد ولى در همانجا فروكش مى كرد و از ميان مى رفت، چون مخارج دستگاه خلافت، و حاتم بخشيهاى آنان به شاعران و نوازندگان و چاكران و چاپلوسان فوق محاسبه بود. وقتى به " عنايى " يكى از اديبان معروف عصر عباسى گفته مى شود تو چرا همانند همكاران خود به خليفه تقرب و نزديكى نمى جوئى تا از عطايا و جوايز وصله‌هاى او بهره‌مند شوى، در پاسخ مى گويد: " من ديدم عطاياى خليفه، روى حساب نيست، گاهى ده هزار درهم را در يك امر ناچيز و جزئى مى بخشد و گاهى فرد را روى يك عمل ناچيز محروم ساخته و از شهر تبعيد مى كند. من نمى توانم موقعيت خود را روشن سازم تا از كدامين دسته از اين مردم باشم؟ " (3)
كاخ عروس بر اساس همين غلط اندازيها و روشهاى ناسنجيدهء دستگاه خلافت بود كه روز به روز اختلافات طبقاتى و تفاوت مراتب زندگى مردم، از هم فاصله مى گرفت و خلفاى بعدى اين سلسله، هر روز بدتر از روز قبلى شده و بر تجملات ظاهرى خود مى افزودند. آنان با برافراشتن كاخهاى مجلل و سر به آسمان كشيده، در برانداختن كاخ عدالت و دادگسترى سعى و كوشش مى كردند. كاخهايى كه هزينه‌هاى كمرشكن آن گاهى از چندين ميليارد دينار، تجاوز مى كرد. تاريخ نگاران اين چنين گزارش مى دهند: " تنها كاخ عروس متوكل سى مليون درهم هزينه برداشته بود و كاخهاى جعفرى، غريب، شيدان برج، صبح، مليح، بستان... هر كدام به تنهايى دهها مليون دينار، هزينه برداشته بودند ". (1) جهانى در يك كاخ باز در تاريخ مى خوانيم: وقتى " ابوالعيناء " مرد شاعر واديب خوش ذوق وارد كاخ متوكل گرديد در حالى كه او در كاخ " الجعفرى " لم داده و مشغول عيش و نوش بود پس از بازديد كاخ از او دربارهء مشاهداتش سؤال كرد كه اين قصر ما را چگونه يافتى؟
شاعر اديب در پاسخ گفت: " مردم خانه‌هايى را در دنيا بنا مى كنند، ولى تو دنيا را در خانهء خود فراهم كرده اى! " متوكل گفتار او را پسنديد و او را مورد عنايت و توجه خاص خود قرار داد.
كاخ الكامل " المعتز " كه يكى ديگر از خلفاى معاصر امام حسن عسكرى (عليه السلام) بود قصرى به نام " الكامل " بنا كرده بود كه سقف آن از طلا و زمرد و جواهرات آراسته گرديده بود.
" المعتضد " يكى ديگر از خلفاى عباسى كاخى به نام " الثريا " در نهايت وسعت و شكوه برافراشته بود كه " ابن معتز " يكى از شعراى آن روز وقتى آنجا را توصيف مى كند آن را خارج
از صنعت بشرى قلمداد نموده و بر پريان و فرشتگان نسبت مى دهد.
" المقتدر " در قصر وسيع و مجلل خود يازده هزار مرد خواجه را از روم، يونان و زنگبار نگهدارى مى نمود تا از بانوان حرم سرا مواظبت و مراقبت، نمايند.
اينها گوشه‌هايى از اسرافكارى‌هاى خلفاى عباسى بود. در برابر اين اسرافكاريها و عياشى ها، زندگى مردم به تار مو يا غمزه و اشارهء يكى از دربانان و مأمورين خلافت عباسى بسته بود. كه با كوچكترين ايماء و اشاره يا خشم ديگر زندگى بر ملت حرام و سرنوشت فرد تعيين مى گرديد چون وقتى قانونى، در كار نباشد اين نمايندگان خدايى!!
هر كارى را خواستند به حساب او، انجام خواهند داد.
افول معنويت در اين شرايط و اوضاعى كه گرايش به ماديات و فساد و تباهى و شيوع عياشى و اهداف كارى از طبقات بالا به پائين سرازير شده بود توجه به معنويات و مسائل اخلاقى و ايمانى، رو به انحطاط و نابودى مى رفت و از توجه به آن مسائل، جز بحث در ظاهر الفاظ و قشر مطالب اسلامى، از قبيل كلام خدا، قديمى بودن الفاظ قرآن، يا جلسات بحث حديث و تفسير خشك و كم اثر، و تشكيل مجالس دستورى مباحثه و مناظره همانند مسابقات قهرمانى بوكس يا فوتبال جهان امروز بود، وجود نداشت در چنين موقعى وظيفه و مسئوليت پرچمدار نهضت معنويت و روحانيت كه پايهء آن با دست تواناى پيامبر اسلام پى ريزى شده بود بر عهدهء رئيس خاندان رسالت، حضرت امام حسن عسكرى (عليه السلام) محول شده بود كه خوانندهء گرامى بهتر مى تواند حدس زند كه شنا بر خلاف جريان آب، و ارشاد و رهبرى مردم، و آشنا ساختن آنان با تعاليم وحى و حقايق ارزندهء اسلام، با چه موانع و مشكلاتى تصادم و تزاحم خواهد داشت و در راه تبليغ با چه موانع و مشكلات صعبى، روبرو خواهد شد؟
از اينرو جهت گيرى پيشوايان دينى در مواجهه با اين تعديات و اجحافات، يك نوع موضع گيرى سلبى و منفى بود و بر اين اساس بود كه اغلب تحت نظر و مراقبت دائمى ايادى و عوامل خلفاى عباسى قرار داشتند و گاهى علاوه بر مراقبت و كنترل دائمى، در
گوشه‌هاى زندان به سر مى بردند از اين رو در شرح حال حضرت امام حسن عسكرى (عليه السلام) مى خوانيم كه در مدت كوتاه از عمر 28 سالهء خود، چندين بار به زندان خليفهء عباسى " معتمد " افكنده شده است يا اينكه رفت و آمد شيعيان و پيروان او، تحت نظر و مراقبت مأمورين خليفه صورت مى گرفته است، يا دريافت پاسخ يك سؤال مذهبى، با مشكلات و ناراحتيهاى عديده انجام مى گرفت.
خلفاى معاصر امام امام حسن عسكرى (عليه السلام) در دوران حيات كوتاه مدت خود (28 سال) اعم از دوران امامت و غيره با شش تن از خلفاى عباسى هم عصر بوده كه روزگار هر شش تن از نظر انقلابات و اوضاع سياسى آن روز از دوران حكومت ديگر خلفاى عباسى، سياه تر بود كه به اختصار به نام آنان اشاره مى گردد:
1. متوكل يا نرن عرب:
جعفر فرزند محمد فرزند هارون آغاز خلافت او به سال 232 همان سال تولد امام عسكرى (ع) بود و پايان كار او سال 247 هجرى است و مدت خلافت او 14 سال و 9 ماه به طول كشيد. در عصر او فساد و تباهى و سفاكى دستگاه خلافت، به اوج خود رسيد و عداوت و كينهء خاندان رسالت به حدى بالغ گرديد كه با دستور وى زيارت نجف و كربلا ممنوع گرديد و قبر مطهر سرور شهيدان با خاك يكسان شد و بر زائرين جريمه تعيين گرديد. از دانشمندانى كه در عصر او زندگى كرده اند مى توان " هشام بن حكم "، " فرآء نحوى "، و از فقهاى اهل سنت مى توان " ابن حنبل "، " اسكافى " و " ابن راوندى " را نام برد. شيعه در دوران او در محنت واندوه فراوان به سر مى برد تا اينكه به دست اتراك لشكر خود، كشته شد و حكومت به منتصر رسيد. (1) 2. منتصر:
محمد فرزند جعفر در همان روز كه متوكل كشته شد به سال 247 در كاخ جعفرى به
خلافت نشست و در سال 248 در 25 سالگى درگذشت، و مدت حكومت و خلافت او 9 ماه بوده است. در دوران خلافت كوتاه او زيارت قبر ابا عبد الله الحسين (عليه السلام) آزاد اعلام گرديد، وفدك سومين بار به فرزندان امام حسن و امام حسين (عليه السلام) باز گردانده شد.
3. مستعين:
احمد فرزند معتصم در همان روز در گذشت برادرش منتصر، به سال 248 به خلافت نشست و مدت خلافت او 3 سال و 8 ماه به طول كشيد. او را از خلافت خلع كردند و خلافت را به المعتز انتقال دادند. او در سال 252 در 35 سالگى كشته شد و در روزگار خلافت او سادات طبرستان و گرگان با رهبرى حسن بن زيد علوى بر ضد ستم و ظلم دستگاه خلافت شوريدند و در نواحى و مناطق ايران انقلابات و شورشهاى محلى سرگرفت. (1) 4. المعتز:
زبير فرزند جعفر متوكل در ماه محرم سال 252 حكومت را به دست گرفت و در سال 255 خود را مخلوع ساخت و مدت خلافت او 4 سال و 6 ماه بوده است كه شش روز پس از خلع شدن در سن 24 سالگى در سامراء درگذشت. علويان و سادات در دوران خلافت او با شديدترين شكنجه ها در زندانها به سر مى بردند كه يكى از معروفترين آن محبوسين جعفر فرزند امام موسى بن جعفر (عليه السلام) بود. (2) معتز عباسى به جاى پسر عموى خود " مستعين " قرار گرفت، امام هادى (عليه السلام) در حكومت معتز به شهادت رسيد، و گروهى از علويان نيز در خلافت همين خليفهء ستمگر شهيد و مسموم شدند.
معتز يك بار برادر خود " مؤيد " را به زندان افكند و فرمان داد به او چهل ضربه عصا زدند تا خود را از وليعهدى خلع كرد و آزاد شد، و بار ديگر نيز او را زندانى نمود و چون شنيد عده اى از تركان در صددند مؤيد را آزاد سازند، فرمان داد او را به قتل برسانند،
مؤيد را در لحاف مسمومى پيچيدند و دو سوى آن را بستند تا جان داد، آنگاه فقيهان و قاضيان دربارى را به مشاهدهء جسد او فرا خواندند تا ببينند در او اثر شكنجه اى نيست و وانمود كنند كه به مرگ طبيعى خود، درگذشته است! (1) در حكومت معتز، بيش از هفتاد نفر از علويان و دودمان جعفر طيار و دودمان عقيل بن ابيطالب را كه در حجاز قيام كرده بودند اسير كرده و به سامرا آوردند (2) و دوستان امام عسكرى (عليه السلام) در زمان اين خليفه، در رنج و فشار كامل بودند، و برخى در نامه اى كه به امام (عليه السلام) نوشتند از اوضاع شكايت كردند، امام در پاسخ مرقوم فرمودند: سه روز ديگر فرج و رهايى حاصل مى شود (3) و همچنان شد كه امام فرموده بود، و سپاهيان ترك دربار عباسى كه معتز را در جهت منافع خويش نمى ديدند بر او شوريدند و او را مجبور به خلع خود از خلافت ساختند، و سپس او را در سردابى انداخته درب آن را مسدود نمودند تا در همانجا هلاك شد. (4) 5. مهتدى:
محمد فرزند هارون در ماه رجب سال 255 به خلافت رسيد و در سن 38 سالگى در سال 256 كشته شد كه مدت حكومت او يازده ماه بود. مردم در عصر او از مسائل ضرورى زندگى به مباحثات بى ثمر و جدالهاى بى محتواى قديمى بودن قرآن و خلقت يا عدم خلقت قرآن كشانده شدند.
از دانشمندان معاصر حكومت او مى توان " جاحظ " شاعر و نويسنده نامور عرب را نام برد. پس از معتز، " مهتدى " به خلافت رسيد، اين ستمگر رفتارى منافقانه داشت، در ظاهر زهد مى فروخت، و از عياشى اجتناب مى ورزيد چنان كه زنهاى خواننده را دور ساخت و منكرات ديگر را ممنوع كرد و به دادرسى مظلومان تظاهر مى نمود، اما مدتى
امام عسكرى (عليه السلام) را زندانى نمود، و حتى به قتل آن گرامى تصميم گرفته بود، اما اجل او را مهلت نداد و خداى متعال او را هلاك ساخت. در خلافت مهتدى گروهى از علويان قيام كردند و برخى از آنان به زندان افتادند و در همان زندان جان سپردند.
" احمد بن محمد " مى گويد: وقتى مهتدى به قتل موالى و غير عرب پرداخته بود به امام عسكرى (عليه السلام) نوشتم: سپاس خداى را كه او را از ما منصرف ساخت، به من خبر رسيده بود كه او شما را تهديد كرده و گفته بود " سوگند به خدا، آل محمد (صلى الله عليه وآله) را از روى زمين برمىاندازم "!!
امام در پاسخ به خط مبارك خود نوشتند: " چقدر كوتاه است عمر او، پنج روز ديگر با ذلت و خوارى، كشته مىشود ". و همانطور شد كه امام فرمودند، (1) و مهتدى نيز با شورش تركان سپاهى، به قتل رسيد و " معتمد " جانشين او شد. (2) 6. معتمد:
معتمد نيز چون ديگر اسلاف خود جز عياشى و ستمگرى كارى نداشت، و در لهو و لعب آن قدر افراط كرد كه به تدريج برادرش " موفق " بر امور سلطنت وى، مسلط شد و تمام امور را به دست گرفت به حدى كه معتمد عملا هيچ كاره و فقط اسما خليفه بود، و پس از درگذشت " موفق " پسرش " معتضد " بر امور عمويش معتمد، استيلا يافت، و سرانجام در 279 هجرى معتمد از بين رفت ومعتضد رسما به جاى او خليفه شد. (3) در حكومت معتمد بود كه امام عسكرى (عليه السلام) به شهادت رسيد، و گروهى از علويان نيز كشته شدند، و برخى از آنان را به فجيع ترين وضعى مى كشتند، و حتى پس از كشتن جسدشان را " مثله " (4) مى كردند. (5) برخى مورخين نوشته اند كه در حكومت معتمد، جنگ و درگيرى بسيار بود تا آنجا
كه حدود نيم ميليون نفر كشته شدند. (1) به هر حال، توجه جامعه به امامان معصوم، و سازش ناپذيرى آن گراميان با خلفاى ستمگر، همواره موجب كين توزى و شدت عمل ستمگران نسبت به سلسلهء نورانى امامت مى بود، امام عسكرى (عليه السلام) نيز همچون پدران بزرگوار و معصوم خود همواره با آزار و مراقبت حكومت رو برو بود، آن گرامى يك بار در حكومت " مهتدى " به زندان " صالح بن وصيف " برده شد، و او دو نفر از شريرترين افراد خود را مأمور مراقبت امام ساخت تا بر آن حضرت سخت بگيرند، اما آنان تحت تأثير عبادتهاى امام واقع شدند، (2) و بار ديگر امام را به زندان " نحرير "، بردند و آن دژخيم بر امام سخت مى گرفت و آزار مى رساند، زن نحرير به او گفت: از خدا بترس، تو نمى دانى چه شخصى در منزل توست، و عبادت و شايستگى امام را بيان كرد، و گفت از ستمى كه بر او روا مى دارى بر تو مى ترسم.
نحرير گفت: به خدا سوگند او را ميان درندگان مى افكنم. و پس از آنكه از مقامات بالا اجازه گرفت امام را به ميان درندگان افكند، و ترديدى نداشت كه درندگان امام را هلاك مى كنند، اما وقتى به سراغ امام آمد او را سالم يافت در حالى كه به نماز مشغول بود و درندگان اطراف او را گرفته بودند، لذا دوباره دستور داد او را به منزل خود بردند. (3) " معتمد " نيز در زمان خود امام عسكرى و برادرش " جعفر " را نزد " على جرين " زندانى ساخت، و مرتبا از وضع امام جويا مىشد، به او گزارش مىدادند كه روزها را روزه است و شبها را به نماز و عبادت مىگذراند.
يك روز از " على جرين " وضع امام را پرسيد و همان گزارش قبلى را شنيد، دستور داد هم اكنون نزد او برو سلام مرا به او برسان، و بگو همراه تو به منزلشان بروند. على جرين مى گويد: به زندان رفتم ديدم... امام لباس خود را پوشيده و آمادهء حركت است، چون مرا ديد برخاست، پيام امير را رساندم، امام سوار شد و توقف كرد، علت توقف را جويا شدم،
فرمود: تا جعفر بيايد.
گفتم: امير فقط به آزادى شما فرمان داد، و از جعفر نامى نبرد.
فرمود: نزد امير برو و بگو ما از يك خانه (خانواده) بيرون آمديم، و اگر من تنها بازگردم و جعفر همراه من نباشد امورى پيش مى آيد كه بر او پوشيده نيست.
على جرين نزد خليفه رفت و بازگشت و گفت: امير مى گويد من جعفر را به خاطر شما آزاد مى كنم، و او را به جهت جرم و خيانتى كه نسبت به شما و خودم انجام داده بود زندانى كرده بودم. و جعفر را آزاد كردند و همراه امام به خانه اش بازگشت. (1) از آنچه به اجمال و به طور فشرده از وضعيت حكومت خلفا و رفتارشان با امام (عليه السلام) نقل كرديم آشكار است كه امام عسكرى (عليه السلام) در دورانى سخت و پرخفقان مىزيسته‌اند، و حكومتها همواره نسبت به امام، مراقبت شديدى داشته و بارها آن گرامى را زندانى نموده اند، تاريخ گوياى آنست كه حتى در اوقاتى هم كه امام در زندان نبوده اند پيرامون آن گرامى رفت و آمدها كنترل مى شده است و دوستداران و شيعيان نمى توانستند به راحتى با آن حضرت در تماس باشند، و برخى شيعيان گاهى به كمك برخى علويان به منزل امام راه پيدا مى كردند، در " كشف الغمة " مى خوانيم: مردى از علويان در زمان امام عسكرى (عليه السلام)، در طلب معاش از سامراء بيرون آمده به سوى بلاد جبل (قسمتهاى كوهستانى غرب ايران تا همدان و قزوين) مى رفت، مردى از دوستداران امام از مردم حلوان (پل ذهاب) به او برخورد و پرسيد: از كجا آمده اى؟ گفت: از سامراء.
پرسيد: آيا فلان محله و فلان كوچه را مى شناسى؟
گفت: آرى.
پرسيد: از حسن بن على (عليه السلام) خبرى دارى؟
گفت: نه!
پرسيد: براى چه به جبل آمده اى؟
گفت: براى معيشت.
حلوانى گفت: من پنجاه دينار دارم، آن را بگير و با من به سامراء بيا و مرا به خانهء حسن بن على (عليه السلام) برسان. علوى پذيرفت و او را به خانهء امام برد.... (1) از همين فراز مى توان دريافت كه موقعيت امام بيرون از زندان چگونه بوده و آن حضرت تا چه حد در محدوديت و مراقبت حكومت قرار داشته است، بطوريكه به آسانى نمى توانستند با آن حضرت تماس بگيرند و با تدبير و احتياط مى بايست خدمت امام برسند، و حتى علويان و بستگان نيز نمى توانستند با او تماس زيادى داشته باشند.
قيامهايى كه صورت گرفت در اثر ظلم و اجحافات خلفاى عباسى، هر روز انقلاب و شورش جديدى در سطح كشورى، به ظهور مى پيوست اينك نمونه‌هايى از آنها:
1. انقلاب تركها:
انقلاب تركها در دوران متوكل به رهبرى " بغا " صورت گرفت كه در اثر آن خود خليفه هم كشته شد.
2. انقلاب ملى كوفه:
انقلاب ملى كوفه به رهبرى " يحيى بن عمر " از نوادگان جعفر طيار در سال 248 در كوفه صورت گرفت و تا دو سال ادامه داشت تا عاقبت امر او در سال 250 دستگير و به بغداد حمل گرديد. دستگيرى او موجب اندوه و تأثر عميق مردم گرديد چون از پشتيبانى معنوى و قلبى مردم برخوردار بود. مرثيه ها و اشعار فراوانى در توصيف او سروده شده است كه مسعودى مورخ معروف شمه اى از آن را در كتاب خود آورده است. (2) 3. قيام حسن بن زيد:
در نواحى طبرستان مردم ايران به رهبرى حسن بن زيد علوى قيام كردند و در منطقهء
گرگان وطبرستان، حكومت مستقلى تشكيل دادند.
4. قيام يعقوب ليث صفارى:
در روزگار معتمد به سال 262 يعقوب ليث صفارى از مردم خراسان با لشكر انبوه از ايران قيام كرد، و تا حدود بغداد، به تصرف خود درآورد. (1) 5. انقلاب رى:
مقارن انقلاب مازندران و گرگان در رى، محمد بن جعفر بن حسين قيام كرد و خود را به حسن بن زيد پيوست داد و عاقبت دستگير شد و به نيشابور پيش محمد بن عبد الله طاهر ذواليمينين فرماندهء نيروى خليفه حمل گرديد و در زندان او از دنيا رفت. پس از وى احمد بن عيسى از نوادگان على (عليه السلام) قيام كرد و با محمد طاهر مبارزه كرد و او را شكست داد. (2) 6. قيام قزوين:
مقارن قيام احمد بن عيسى مردم قزوين قيام كردند. موسى بن بغا فرمانده سپاه خليفه، به سركوبى آنان مأموريت يافت چنان كه در سال 251 حسين بن محمد بن حمزه در كوفه قيام كرد.
7. انقلاب بصره:
در دوران خلافت مهتدى به سال 255 در بصره انقلابى صورت گرفت كه تا انقلاب يعقوب ليث صفارى ادامه داشت. (3) مسعودى مى نويسد: حركت يعقوب ليث صفارى در سال 262 رخ داد او با لشكر انبوهى حركت كرد و تا حدود عراق رسيد او از مردم سجستان بود و در اوائل كار سفيدگر مس بود او محمد بن طاهر بن عبد الله بن طاهر بن حسين را كه نماينده خليفه در خراسان بود دستگير نمود سپس به طبرستان حمله برد و با حسن بن زيد حسينى
مبارزه نمود وقتى به دير عاقول رسيد معتمد عباسى در ماه جمادى در سال 262 با سپاهى از سامراء حركت كرد و در محلى به نام " القائم " اردو زد و پسرش " مفوض " را جانشين خود نمود و در ماه رجب همين سال به منطقه سيب كرمان رسيد و برخورد شديدى بين دو سپاه در محلى به نام " اضطريد " رخ داد كه ناچار سپاه يعقوب ليث صفار هزيمت نمود و حدود ده هزار رأس از چهارپايان سپاه او، به غنيمت گرفته شد و سبب اصلى آن طغيان آب نهر معروف به سيب بود. (1) امامت آن گرامى هر يك از امامان معصوم ما (صلى الله عليه وآله و سلم)، در معرفى جانشين خود تنها به روايات عامى كه نام همهء امامان را تا امام دوازدهم توضيح داده است اكتفا نمى كردند، و براى تأكيد و رفع هر گونه ابهام، امام بعد از خود را نيز صريحا به شيعيان و خواص ياران خويش، معرفى مى فرمودند، در مورد امام عسكرى نيز در همين مورد روايات بسيارى نقل شده است كه به پاره اى از آنها اشاره مى كنيم:
1. " ابو هاشم جعفرى " - كه از بزرگان راويان موثق شيعه و ياران خاص ائمه (عليه السلام) معروف به ابناء الرضا (عليه السلام) است - مى گويد خدمت امام هادى (عليه السلام) شرفياب شدم، فرمود: جانشين من، پسرم " حسن " است، با جانشين جانشين من چگونه خواهيد بود؟!
گفتم: چطور، خدا مرا فدايت سازد.
فرمود: چون شخص او را نمىبيند و روا نيست كه نام او را ببريد!
پرسيدم: پس چگونه از او ياد كنيم؟
فرمود: بگوئيد " ألحجة من آل محمد، صلى الله عليه وآله ". (2)
2. " صقر بن ابى دلف " مى گويد: از امام هادى (عليه السلام) شنيدم كه فرمود: همانا امام بعد از من پسرم " حسن " و بعد از " حسن "، پسرش " قائم " است، و او همانست كه زمين را پر از عدل و داد مى سازد همچنان كه (پيشتر) پر از ظلم و جور شده است. (1) 3. " نوفلى " مى گويد: همراه امام هادى (عليه السلام) در صحن حياط خانهء آن بزرگوار بودم، پسرش " محمد " از جلوى ما عبور كرد، گفتم: فدايت شوم، بعد از شما اين امام است؟
فرمود: نه، امام شما بعد از من " حسن " است. (2) 4. " يحيى بن يسار " مى گويد: امام هادى (عليه السلام) چهار ماه پيش از درگذشتش به فرزندش امام حسن عسكرى (عليه السلام) وصيت نمود در آن وصيت به امامت و خلافت او اشاره فرمود، و مرا و گروهى از دوستان و شيعيان را بر آن گواه گرفت. (3) 5. " ابوبكر فهفكى " مى گويد امام ابوالحسن هادى (عليه السلام) به من نوشت: " پسرم ابومحمد (امام عسكرى (عليه السلام)) ميان افراد دودمان پيامبر (صلى الله عليه وآله) از نظر خلقت صحيح ترين فرد، و از نظر منطق استوارترين آنان است و او ارشد فرزندان من مى باشد و جانشين من خواهد بود و سلسلهء امامت و احكام ما به او منتهى مى شود، پس آنچه را از من مى پرسيدى از او بپرس، و آنچه به آن نيازمند هستى، نزد او مى باشد ". (4)
بخش دوم F فضائل و مناقب آن بزرگوار
بخش دوم / فضائل و مناقب آن بزرگوار...
امام حسن عسكرى (عليه السلام) با اينكه دوران حيات و امامت آن بزرگوار توأم با ناملايمات و حوادث گوناگون بود [كه بخشى از آن در فصل پيشين گذشت] باز در مدت عمر كوتاه و پربركت خود توانست آثار ارزنده و پر بركتى از خود به يادگار گذارد كه برخى از دانشمندان در اين باره گفته اند: " آن قدر علم و دانش گوناگون از آن حضرت نقل شده است كه كتابهائى را پر ساخته است ". (1) دانشمندان بزرگ آن عصر در برابر عظمت و شخصيت علمى آن حضرت سر تعظيم فرود آورده و از منابع علم و فضيلت او، بهره ها برده اند. از اين رو امام (عليه السلام) داراى فضايل و مناقب بى شمارى است كه نمى توان تمام آنها را در كتاب محدودى جا داد در حد توان خود، تعدادى از مناقب و فضائل آن بزرگوار از زبان دوست و بيگانه در اينجا مى آوريم:
1. آشنايى با زبانهاى بيگانه " ابو حمزه نصير " خدمتگزار مى گويد: بارها مشاهده مى كردم كه امام (عليه السلام) با افراد ملل مختلف از ترك و روم و فارس با لغت آنان، صحبت مى كند به تعجب مى افتادم و با خود مى گفتم او در مدينه منوره متولد شده است و با افراد و ملتهاى بيگانه تماس نداشته است پس اين لغتها را از كجا فرا گرفته است؟
2. پيشگوئى و خبر از آينده بيست روز، پيش از ترور معتز خليفه عباسى به " ابوالقاسم اسحاق بن جعفر زبيرى " نامه نوشتند و امر كردند ملازم خانهء خود باشد و هرگز بيرون نيايند تا آنكه حادثه اى كه اوضاع روز آبستن آن است به وقوع پيوندد وقتى " معتز " كشته شد در نامهء ديگرى مرقوم
داشتند كه حادثهء مورد نظر به وقوع پيوست ". (1) 3. براى مردم و براى خدا عده اى از " مفوضه " شخصى به نام " كامل بن ابراهيم " عدنانى را به حضور امام گسيل داشتند تا با او دربارهء عقائد بحث و گفتگو نمايد.
كامل مىگويد وقتى وارد محضر او شدم ديدم لباسهاى لطيف، سفيد و تميزى بر تن كرده است. با خود گفتم شگفتا! ولى خدا و حجت روى زمين لباسهاى سفيد و نو مى پوشد و به ما دستور مى دهد كه با برادران دينى مساوات و همكارى نموده و ما را از پوشيدن چنين لباسها جلوگيرى مى كند! ديدم تا اين فكر از ذهنم خطور نمود امام با حالت تبسم به من نگاه كرد و آستينهاى خود را بالا زد و از زير لباسش، لباس سياه وزبر و خشنى نمايان شد. فرمود: كامل! اين لباسهاى زيرين براى خدا و آگاهى از حال مستمندان و بيچارگان، و اين لباس روئين براى مردم وحفظ ظاهر است! (2) 4. باز هم توقف مرحوم " كلينى " از على بن ابراهيم معروف به " ابن كروى " و او از محمد بن على بن ابراهيم فرزند موسى بن جعفر نقل مى كند كه روزگار بر ما فشار آورد، مبتلا به تنگى معشيت شديم. پدرم به من گفت چاره اى نيست جز اين كه به حضور ابى محمد عسكرى (عليه السلام) برسيم كه در جود و بخشش معروف زمان است. گفتم آيا او را مى شناسى؟
گفت هرگز او را نديده ام ولى سخاوت او را شنيده ام به قصد سامراء حركت كرديم در بين راه پدرم مى گفت اى كاش امام حسن عسكرى 500 درهم به من مى دادند كه 200 درهم آن را صرف لباس و 200 درهم آن را خرج آذوقه ى سالانه و 100 درهم آن را مخارج روزانه مى نمودم و من در دل مى گفتم اى كاش به من 300 درهم مى دادند كه با 100 درهم آن مركب و با 100 درهم آن لباس و با 100 درهم ديگر، مخارج روزانه ام را
فراهم مى ساختم.
هنگامى كه به منزل ابى محمد (عليه السلام) رسيديم غلام امام بيرون آمد و گفت على بن ابراهيم و فرزندش وارد شوند. وقتى وارد شديم و سلام عرض كرديم به پدرم فرمودند چرا تا به حال تأخير كرده اى و پيش ما نيامده اى؟ عرض كردم خجالت مى كشيدم كه با اين حال، شما را زيارت نمايم مدتى در حضور او بوديم وقتى اجازهء مرخصى گرفتيم غلام آن حضرت بيرون آمد و كيسه‌اى به پدرم داد و گفت اين پانصد درهم است كه با دويست درهم آن لباس و با دويست درهم آن آذوقه و با صد درهم آن مخارج خود را فراهم ساز! ولى به عراق نرو بلكه به سوى " سورا " برو و از آنجا زنى اختيار كن و به من 300 درهم عنايت فرمودند. وقتى به " سورا " رسيدم و زنى اختيار كردم 4000 دينار به من رسيد با اين حال من از " واقفيه " (1) هستم.
ابن الكروى راوى حديث گويد:
من به او گفتم آيا دليلى روشن تر از اين مى خواهى كه تو را قانع سازد؟ گفت تو راست مى گويى ولى عادتى است كه ما آن را پيش گرفته ايم. (2) جود و بخشش او خاندان رسالت به مسائل مادى و زندگى از آن نظر توجه و عنايت داشته اند كه بتوانند بوسيلهء آن رضايت و خشنودى پروردگار را جلب كنند يا گرهى از مشكلات زندگى مردم را باز كنند، از اين رو در خرج و مصرف آن در موارد رضايت پروردگار عالم كوچكترين مضايقه و خوددارى نداشتند به عنوان نمونه چند مورد از بذل و احسان
امام (عليه السلام)، در اينجا آورده مى شود تا حدود علاقه و ارتباط آنان روشن گردد:
5. 400 دينار شخصى به نام " ابو يوسف قصير عباسى " مى گويد: من عائلهء سنگينى پيدا كرده بودم كه در تأمين مخارج آنان در عسرت و مضيقه به سر مى بردم. آنچه به دربار خلفاى عباسى و رجال و اشراف آنان نامه نوشته و رفت و آمد داشتم. كوچكترين ثمر و فائده‌اى به حال من نداشت، چون همه مست شهوت و غرق جاه و رياست بودند وقتى عبورم به منزل امام حسن عسكرى (عليه السلام) افتاد بدون آنكه صحبت و سؤالى شود امام بدون كوچكترين معطلى و تأخير، بسته اى به من دادند كه محتوى 400 دينار طلا بود من به بركت آن پول توانستم از زير بار مشكلات زندگى و ديون و بدهكارى‌هاى خود نجات پيدا كردم. (1) 6. 100 دينار شخصى به نام " محمد بن على عباسى " مى گويد: در سر راه عبور امام عسكرى (عليه السلام) به او عرض حاجت كردم تا او از وضع زندگى من آگاهى يافت، به پيشكار خود فرمود: هر چه دارى به او بده. او صد دينار طلا با خود همراه داشت طبق سفارشى امام به من بخشيد. (2) 7. اهدائى به على بن جعفر امام دويست هزار دينار براى " على بن جعفر " فرستاد تا ميان ياران و شيعيان خود تقسيم نمايد تا كمكى به زندگى عمومى آنان كرده باشد. (3) 8. 100 دينار به ابوهاشم از ابوهاشم روايت شده است كه گفت: من در عصر امام حسن عسكرى (عليه السلام) دچار تنگى معيشت شده بودم. خواستم پولى از آن حضرت بگيرم ولى خجالت مى كشيدم.
وقتى كه به منزل وارد شدم آن بزرگوار مبلغ 100 دينار براى من فرستاد و نوشت هر
وقت حاجتى دارى خجالت نكش و حاجت خود را بخواه! آن طور كه دوست دارى روا خواهد شد. (1) 9. عبادت امام امام عسكرى (عليه السلام) همانند پدران گرامى خود در توجه به عبادت خدا نمونه بود، به هنگام نماز از هر كارى دست مى كشيد و چيزى را بر نماز مقدم نمى داشت، " ابو هاشم جعفرى " مى گويد:
خدمت امام عسكرى شرفياب شدم، امام مشغول نوشتن چيزى بود، وقت نماز فرا رسيد، امام نوشته را كنار گذاشت و به نماز ايستاد.... (2) كيفيت و چگونگى عبادت امام (عليه السلام) ديگران را به ياد خدا مى انداخت، و گاه افراد گمراهى را اساسا عوض مى كرد و به راه مى آورد، آنگاه كه امام در زندان " صالح بن وصيف " بود برخى از عباسيان از زندانبان خواستند بر امام سخت بگيرد، و او دو نفر از بدترين مأموران خود را بر امام گماشت، اما آن دو در اثر معاشرت با امام (عليه السلام) دگرگون شدند، و در عبادت و نماز به مرحله اى عظيم رسيدند.
زندانبان آن دو را فرا خواند و گفت: " واى بر شما، در مورد اين مرد چه وضعى داريد؟ " گفتند: " ما چه بگوئيم در مورد كسى كه روزها روزه است و همهء شب به عبادت مى ايستد، و به غير عبادت سخن نمى گويد خود را مشغول نمى سازد، و چون بر ما نظر مى افكند ما را لرزه مى گيرد و كنترل خود را از دست مى دهيم!... " (3) 10. هدايت مسلمانان به حقيقت برخى از علماى اهل تسنن و از جمله " ابن صباغ مالكى " به روايت از " ابو هاشم جعفرى " نقل مى كنند:
"... در سامراء قحطى سختى پيش آمد، " معتمد " خليفهء وقت فرمان داد مردم به نماز استسقاء (طلب باران) بروند، مردم سه روز پى در پى براى نماز به مصلى رفتند و دست به دعا برداشتند ولى باران نيامد، روز چهارم " جاثليق " پيشواى اسقفان مسيحى همراه مسيحيان و راهبان به صحرا رفت، يكى از راهبان هر وقت دست خود را به سوى آسمان بلند مى كرد بارانى درشت فرو مى باريد. روز بعد نيز جاثليق همان كار را كرد و آن قدر باران آمد كه ديگر مردم تقاضاى باران نداشتند، و همين موجب شگفتى و نيز شك و ترديد و تمايل مردم به مسيحيت در ميان جمعى از مسلمانان شد، و اين وضع بر خليفه ناگوار بود، پس به دنبال امام عسكرى (عليه السلام) فرستاد و آن گرامى را از زندان آوردند. خليفه به امام عرض كرد: امت جدت را درياب كه گمراه شدند!
امام فرمود: از جاثليق و راهبان بخواه كه فردا سه شنبه به صحرا بروند.
خليفه گفت: مردم باران نمى خواهند چون به قدر كافى باران آمده است، بنابراين به صحرا رفتن چه فايده اى دارد؟
امام فرمود: براى آنكه انشاء الله تعالى شك و شبهه را بر طرف سازم.
خليفه فرمان داد، و پيشواى اسقفان همراه راهبان سه شنبه به صحرا رفتند، امام عسكرى (عليه السلام) نيز در ميان جمعيت عظيمى از مردم به صحرا آمد، آنگاه مسيحيان و رهبانان براى طلب باران دست به سوى آسمان برداشتند، آسمان ابرى شد و باران آمد، امام فرمان داد دست راهب معينى را بگيرند و آنچه در ميان انگشتان اوست بيرون آورند، در ميان انگشتان او استخوان سياه فامى از استخوانهاى آدمى يافتند، امام استخوان را گرفت و در پارچه اى پيچيد و به راهب فرمود اينك طلب باران كن. راهب اين باز نيز دست به آسمان برداشت اما ابر كنار رفت و خورشيد نمودار گشت. مردم شگفت زده شدند، خليفه از امام پرسيد: اين استخوان چيست؟
امام فرمود: اين استخوان، استخوان پيامبرى از پيامبران الهى است كه از قبور برخى از پيامبران برداشته اند و استخوان پيامبرى ظاهر نمى شود جز آنكه باران مى آيد.
امام را تحسين كردند، و استخوان را آزمودند ديدند همانطور است كه امام مى فرمايد... ". (1) پاسخ به چند سوال الف) ابوهاشم جعفرى مى گويد: شخصى از امام پرسيد چرا زن بى نوا در ارث يك سهم و مرد قوى و نيرومند دو سهم مى برد.
امام فرمود: چون جهاد، و پرداخت مخارج به عهدهء زن نيست، و نيز پرداخت ديهء قتل خطائى بر عهدهء مردان است و بر زن چيزى نيست. (2) ابو هاشم مى گويد من پيش خود گفتم كه قبلا شنيده بودم " ابن ابى العوجا " از امام صادق (عليه السلام) همين را پرسيد و همين جواب را شنيد.
امام عسكرى (عليه السلام) رو به من كرد و فرمود: آرى، اين سؤال ابن ابى العوجاء است، و وقتى سؤال يكى باشد پاسخ ما يكى است، براى امام بعدى همان پيش مىآيد كه براى امام قبلى، اول و آخر ما در علم و منزلت مساوى هستند، و براى رسول خدا و اميرمؤمنان على عليهما الصلاة والسلام، فضيلت و امتيازشان ثابت است.
ب) حسن بن ظريف به امام عسكرى (عليه السلام) نوشت: معناى گفتار رسول خدا (صلى الله عليه وآله) در مورد اميرمؤمنان على (عليه السلام) كه " من كنت مولاه فعلى مولاه " چيست؟
امام فرمود: منظور آن حضرت اين بود كه على (عليه السلام) را به امامت نصب نمايد، تا به هنگام اختلاف و تفرقهء امت، حزب خدا (و پيروان حق) شناخته شود. (3) ج) هروى مى گويد:
يكى از پسران اسباط به من گفت به امام عسكرى (عليه السلام) نامه اى نوشتم و از اختلافى كه
بين دوستان او بود خبر دادم و از امام خواستم براى رفع اختلاف دليلى (معجزه اى) آشكار فرمايد.
امام در پاسخ نوشتند: " به راستى خداى عزيز و جليل با عاقل گفتگو مى كند، هيچكس نمىتواند بيش از آنچه آخرين پيامبران و سرور مرسلان پيامبر اسلام (صلى الله عليه وآله) ارائه فرموده است نشانه و دليلى بياورد، در عين حال قوم او گفتند ساحر و كذاب است، كسانى را كه هدايت پذير بودند هدايت فرمود جز آنكه معجزات مايهء سكون و آرامش بسيارى از مردم است، و اين بدان جهت است كه خداى عزيز و جليل به ما اذن مى دهد سخن مى گوييم، و ما را از سخن منع مى فرمايد ساكت مى شويم.
اگر خدا دوست داشت كه حق آشكار نشود پيامبران را به بشارت دادن و بيم كردن برنمىانگيخت، پيامبران خدا در حال ضعف و نيرومندى حق را آشكار ساختند و گاهى سخن گفتند، تا خدا امرش را تمام گرداند و حكمش را تنفيذ نمايد.
مردم چند دسته و طبقه‌اند، گروهى آگاه و بر صراط نجاتند، به حق دست يازيده و به فروع و اصول اسلامى پاى بندند، شك و ترديدى ندارند و پناهگاه ديگرى نمى جويند.
دسته اى ديگر، حق را از اهل آن نمى گيرند، اين دسته مانند كسانى هستند كه بر دريا سير كنند كه به هنگام ناآرامى دريا ناآرام و مضطرب و به هنگام آرامش آن، در آرامشند.
دستهء سومى هستند كه شيطان بر آنان مسلط شده و از روى حسد به مخالفت با اهل حق، و دفع حق بوسيلهء باطل پرداخته اند. آن را كه (از صراط مستقيم دست برداشته و) به چپ وراست مى رود واگذار، چوپان هر وقت بخواهد گله را با كمتر كوششى جمع خواهد كرد.
از اختلاف موالى و دوستان ذكر كرده اى، اگر جلالت و بزرگى دليل است پس ترديدى نيست آنكه در منصب حكم و خلافت قرار گرفته (يعنى امام معصوم (عليه السلام)) به تصميم گرفتن و فرمان دادن سزاوارتر است، تو در مورد آنان كه در قلمرو مراعات تو قرار دارند
نيك رعايت كن، از فاش كردن اسرار ما و رياست طلبى بپرهيز، كه اين دو انسان را به هلاكت مىكشانند.
از قصد سفر به فارس ذكر كرده‌اى، به فارس برو خدا برايت خير و خوبى بخواهد، انشاء الله با سلامتى و ايمنى به مصر وارد شوى، به موثقين از دوستانم سلام مرا برسان و آنان را به تقوى و پرهيزكارى در پيشگاه خداى متعال و اداى امانت فرمان بده، و به آنان اعلام كن كه فاش كنندهء اسرار ما با ما در حال جنگ است ".
گفت: وقتى جملهء " با سلامتى و ايمنى به مصر وارد مىشوى " را خواندم معناى آن را نفهميدم، تا به بغداد آمدم و مىخواستم به فارس بروم ولى سفر به فارس ميسر نشد، به مصر رفتم (آنگاه معلوم شد چرا امام فرمود به مصر وارد مىشوى). (1) د) " محمد بن الحسن بن ميمون " مى گويد:
به امام عسكرى (عليه السلام) نامه نوشتم و از فقر و تهيدستى گله كردم، بعد پيش خود گفتم مگر امام صادق (عليه السلام) نه فرمودند: " ألفقر معنا خير من الغنى مع غيرنا، وألقتل معنا خير من الحياة مع عدونا " تنگدستى با ما بهتر از بى نيازى با ديگران، و كشته شدن با ما بهتر از زنده ماندن با دشمنان ما است ".
امام (عليه السلام) در پاسخ نوشتند:
" وقتى گناه اولياء و دوستداران ما فزون شود خداى عزيز و جليل آنان را بوسيلهء فقر و تنگدستى از عيب و گناه مىرهاند، در عين آنكه از بسيارى از گناهانشان عفو و گذشت مى فرمايد. هم چنان كه پيش خود گفتى فقر با ما بهتر از بى نيازى با دشمنان ماست، و ما براى كسانى كه به ما پناهنده شوند پناهگاهيم، و براى كسانى كه از ما بينش بجويند نوريم، و براى كسانى كه به ما متمسك شوند، نگاهبانيم، كسى كه ما را دوست دارد در قلهء بلند (قرب) با ماست، و كسى كه از ما منحرف شود، به سوى آتش خواهد رفت ". (2)
ارتباط با جهان غيب امام عسكرى (عليه السلام) نيز همانند پدران بزرگوار خويش، در ارتباط ويژه با خداى متعال، و جهان غيب و فرشتگان و داراى علوم ماورائى و احاطهء ولوى كه از شئون امامت است مى بود، و در كتب و روايات علماء موارد بسيارى از معجزات و إخبارات غيبى آن گرامى ذكر شده است كه گردآورى همهء آن ها كتابى جداگانه اى مى طلبد، و ما در اين مختصر به نقل چند نمونه بسنده مى كنيم:
1. " ابو هاشم جعفرى " مى گويد: روزى به خدمت ابى محمد (حضرت عسكرى (عليه السلام)) آمدم و مى خواستم از آن حضرت نقره اى بگيرم و انگشترى بسازم و به آن تبرك بجويم، نشستم و فراموشم شد چون برخاستم بروم، امام (عليه السلام) انگشترى به من داد و فرمود: " نقره مى خواستى ما انگشتر داديم، نگين و اجرت ساختن آن را سود كردى! گوارايت باد اى ابا هاشم! " گفتم: سرور من، گواهى مى دهم تو ولى خدا و امام منى كه اطاعتت را جزو دينم مى دانم.
فرمود: خدا تو را بيامرزد اى ابا هاشم! (1) 2. شبلنجى صاحب " نور الابصار " از ابو هاشم جعفرى نقل مى كند كه گفت: من و چهار تن ديگر پيش " صالح بن وصيف " زندانى بوديم كه امام عسكرى (عليه السلام) و برادرش جعفر به زندان وارد شدند، ما دور امام را براى خدمت گرفتيم، در زندان مردى از قبيلهء " بنى جمح " بود و ادعا مى كرد كه از علويان است، امام به ما فرمود اگر در جمع شما، فردى كه جزو شما نيست نمى بود، مى گفتم چه وقت رهائى رخ مى دهد، و به مرد جمحى اشاره فرمود كه بيرون رود و او بيرون رفت، آنگاه به ما فرمود: اين مرد از شما نيست از او در حذر باشيد، گزارشى از آنچه گفته ايد تهيه كرده كه هم اكنون در لباس اوست و به خليفه نوشته است، برخى از ما به تفتيش او پرداخته گزارش را كه در لباس پنهان كرده بود
يافتيم، چيزهاى مهم و خطرناكى دربارهء ما نوشته بود.... (1) 3. " محمد بن ربيع شيبانى " مى گويد: " در اهواز با يكى از ثنوى ها (= دوگانه پرستان) مباحثه و مناظره كردم، بعد به سامراء رفتم و حرفهاى آن ثنوى اندكى در دلم اثر گذاشته بود، در منزل " احمد بن خصيب " نشسته بودم كه امام عسكرى (عليه السلام) از مراسم عمومى برگشتند، و به من نگريستند و با انگشت اشاره كرده فرمودند: " احد احد، فوحده، (خدا) يكتاست، يكتاست، او را يكى بدان "، من از هوش رفتم ". (2) 4. " اسماعيل بن محمد " مى گويد: " درب خانهء امام عسكرى (عليه السلام) نشستم، وقتى امام (عليه السلام) بيرون تشريف آوردند جلو رفتم و از فقر و نيازمندى خويش، شكوه كردم و سوگند ياد نمودم كه حتى يك درهم ندارم!
امام فرمود: سوگند ياد مى كنى در حالى كه دويست دينار در خاك پنهان كرده اى؟!
و فرمود: اين را براى آن نگفتم كه به تو عطائى ندهم، و به غلام خود رو كرد و فرمود:
آنچه همراه دارى به او بده.
غلام صد دينار به من داد، خداى متعال را سپاس گفتم و بازگشتم، آن گرامى فرمود:
مى ترسم آن دويست دينار را وقتى كه بسيار نيازمند آنى از دست بدهى.
من سراغ دينارها رفتم و آنها را در جاى خود يافتم، جايشان را عوض كردم و طورى پنهان ساختم كه هيچ كس مطلع نشود.
از اين قضيه مدتى گذشت، به دينارها نيازمند شدم، سراغ آنها رفتم چيزى نيافتم، بر من بسيار گران آمد، بعدا فهميدم پسرم جاى آنها را يافته و دينارها را برداشته و خرج كرده است، و چيزى از آنها بدست من نرسيد و همانطور شد كه امام فرموده بود ". (3) 5. " محمد بن عياش " مى گويد: " چند نفر بوديم كه در مورد معجزات امام عسكرى (عليه السلام) با
هم گفتگو مى كرديم، فردى ناصبى حاضر بود گفت:
من نوشته اى بدون مركب مىنويسم اگر امام پاسخ آن را داد مى پذيرم كه او بر حق است.
ما مسائلى داشتيم كه نوشتيم، ناصبى نيز بدون مركب روى برگه اى مطلب خود را نوشت و آن را جزو نامه ها به خدمت امام عسكرى (عليه السلام) فرستاديم، پاسخ سؤالات ما را مرقوم فرمودند و روى برگهء مربوط به ناصبى، اسم او و اسم پدر و مادرش را نوشتند، ناصبى چون آن را ديد از هوش رفت و چون به هوش آمد به حق اعتقاد پيدا كرد و در زمرهء شيعيان امام قرار گرفت ". (1) 6. " عمر بن ابى مسلم " مى گويد: " سميع مسمعى " همسايهء ديوار به ديوار من بود و مرا بسيار آزار مى داد، به امام عسكرى (عليه السلام) نامه اى نوشتم و تقاضا كردم دعا بفرمايند خداوند فرجى عنايت كند، پاسخ دادند: تو را به فرجى سريع بشارت مى دهم، تو مالك خانهء همسايهء مذكور خواهى شد.
پس از يك ماه آن مرد فوت كرد و من خانهء او را خريدم و به بركت امام آن را به خانه خويش ضميمه ساختم ". (2) 7. " ابو حمزه " مى گويد: " مكرر مى ديدم امام با غلامان (كه از ملل مختلف بودند و ترك و رومى وديلمى و فارس در ميان آنان بود) به زبان خودشان سخن مى گويد، من شگفت زده شدم، پيش خود مى گفتم... امام در مدينه متولد شده... چگونه به زبانهاى مختلف تكلم مى كند، آن گرامى به من رو آورد و فرمود: همانا خداى عزيز و جليل حجت خود را از ساير آفريدگان ممتاز نموده و به او معرفت هر چيزى را عطا فرموده است، امام لغتهاى گوناگون و نسب‌ها و پيش آمدها را مى داند و اگر چنين نباشد تفاوتى ميان امام و مردم
نخواهد بود ". (1) گفتار صاحب فتوحات نويسنده فتوحات مكيه مى گويد: " اگر از عمر جهان يك روز باقى نماند باز همان روز آن قدر طولانى خواهد بود تا مهدى (عج) ظهور كند وبسيط زمين را از عدل و داد خود پر سازد وبساط ظلم و بيدادگرى را از ريشه بركند او فرزند اطهر فاطمه زهرا و از دودمان پاك پيامبر اسلام است. نياى بزرگش امام حسين (عليه السلام) و پدرش امام حسن عسكرى (عليه السلام) فرزند امام على النقى (عليه السلام) كه او فرزند امام جواد (عليه السلام) و او فرزند امام على بن موسى الرضا (عليه السلام) است. نام آن موعود منتظر، همنام جد بزرگوارش رسول خداست. او در حالى كه ميان ركن و مقام ابراهيم ايستاده است مورد بيعت مسلمانان قرار مى گيرد و روح و روان تازه به كالبد فرسودهء اسلام مىدمد و اسلام را به مجد و عظمت ديرينهء خود مى رساند ". (2) گفتار شافعى شيخ عبد الله محمد بن يوسف شافعى مى نويسد: " پيامبر اسلام فرمود:
" دنيا به پايان نخواهد رسيد مگر آنكه مردى همنام من، از خانواده من حكومت و سرورى كند ".
گفتار صاحب روضات كربلائى حسين تبريزى صاحب روضات الجنان در روضه هشتم از كتاب خود كلماتى را از قول شيخ علاء الدوله سمنانى از امام حسن عسكرى (عليه السلام) نقل مى فرمايد و مطابق تاريخى كه در ذيل آن آمده است مربوط به 254 هجرى مى باشد در آن نوشته چنين آمده است:
" أللهم وفق وأيمن، وقد صعدنا ذرى الحقايق بأقدام الفتوة والولاية، وقددنا سبع
طرائق بأعلام النبوة والهداية، فنحن ليوث الوغى وغيوث الذى وطعان العهدى وفقنا السيف والقلم في العاجل ولواء الحمد في الأجل، واسباطنا، خلفاء الدين وحلفاء اليقين ومصابيح الأمم ومفاتيح الكرم، فاالكليم البس حلة الأصطفاء لما عهدنا منه الوفاء وروح القدس في جنان الصاقورة (1) ذائق من حدائقنا الباكوره، وشيعتنا الفتنة الناجيه والفرقة الزاكيه صارو الناردء اوصونا وعلى الظلمه ألبادعونا وسيحضرهم ينابيع الحيوان بعد لظى النيران تهام آلم وطه وطواسين وهذا الكتاب ذرة من جبل الرحمة وقطرة من بحر الحكمة... كتبه حسن بن على العسكرى سنة اربع وخمسين و مأئتين ".
" خدايا! ما را توفيق بده و يارى نما ما به قله‌هاى حقايق با گامهاى جوانمردى (با نبوت) و ولايت صعود نموده ايم، و راههاى پر پيچ را با نشانه‌هاى نبوت پيموده ايم، ما شيران بيشهء هدايت و ابرهاى پربار احسان و جوديم در بين ما شمشير و قلم در امروز و پرچم مهر و ستايش در آينده است، نوادگان ما جانشينان دين و هم پيمانان يقين، چراغهاى هدايت و كليدهاى كرم و بخشش هستند موساى كليم از آنرو لباس برگزيدگى را پوشيد چون ما وفاء را از او دريافتيم روح القدس در آسمان سوم از نوبرهاى باغ ما چشاننده است. گروه ناجى، و خرقه پاك و پاكيزه آن شيعيان و دوستداران ما هستند كه در تاريكى ها يار و ياور ما شده اند آنان را چشمه‌هاى حيات و زندگى بعد از خاموشى آتش ما مى باشد و اين امر با تماميت الم وطه وطارشين ها مى باشد و اين نوشته ذره اى از جبل رحمت و قطره‌اى از درياى حكمت مى باشد و آن را حسن بن على عسكرى در تاريخ 254 ه‍ نگاشت ".
البته از متن نگارشى با توجه به كاربرد الفاظ نامأنوس به كلمات عرفاء وصوفيه بيشتر شباهت دارد تا گفتار امام (عليه السلام) ولى از آنجا كه نوعى توصيف امام (عليه السلام) را دربرداشت متن و ترجمهء آن را آورديم اگر اين نوشته با منابع معتبر ديگرى هم تأييد گردد مى توان به
عنوان سند، اعتماد كرد و اگر نه در حد يك توصيف باقى مى ماند.
قابل توجه است عين همين نوشته در كتاب " معادن الحكمه في مكاتيب الأئمه " تأليف علم الهدى فيض كاشانى كه مخصوص مكتوبات ائمهء اطهار (عليه السلام) مى باشد آمده است با اندك تفاوت جزئى. (1) در آن كتاب به جاى " فتوت "، " نبوت " آمده است و به جاى " صاقوره "، " صاغوره " آمده است و در بحار الأنوار " جنان الصاقوره " آمده است كه آسمان سوم معنى نموده است و راوى آن به جاى، علاء الله الدوله، حسن بن سلمان آمده است.
ولادت حجت منتظر (عليه السلام) باز در كتاب " معادن الحكمه " فيض كاشانى آمده است كه در كتاب " كمال الدين " و " تمام النعمه " صدوق از احمد بن اسحاق قمى آمده است هنگامى كه خلف صالح امام حسن عسكرى (عليه السلام) متولد گرديد نامه اى از سوى ابى محمد حسن بن على (عليه السلام) نامه اى به جدم آمد كه در آن نامه با خط آن بزرگوار كه معمولا با آن خط توقيعات خود را مى نگاشتند، نوشته شده بود: " فرزندى در خاندان ما متولد گرديد و مى بايست پيش شما مستور و پنهان باشد و از تمام مردم مكتوم باشد، ما اين موضوع را جز اين خواص و نزديكان پوشيده نگهداشته ايم خواستيم اين موضوع را محض خوشحال شما اعلام بداريم تا شما را شاد و مسرور سازد آنچنان كه ما را شاد و مسرور نمود " (2) باز در همان كتاب با اسناد خود از ابى الفضل حسن بن حسن علوى آمده است " كه بر ابومحمد حسن بن على در سامراء وارد شدم پس به او از جهت ولادت فرزندش قائم آل محمد (صلى الله عليه وآله) تبريك گفتم ". (3) نامه‌اى به افتخار مردم قم وآبه يكى ديگر از نامه‌اى امام حسن عسكرى (عليه السلام) مكتوبى است كه به افتخار مردم قم وآبه
مرقوم فرموده اند:
در آن نامه پس از تذكر نعمت بزرگ رسالت و نبوت و پس از تذكر افتخار تدين به دين خدا و پس از تذكر نعمت ولايت و عترت طاهره (عليه السلام)، رعايت حال جوانان و حرمت مشايخ و ريش‌سفيدان، رعايت حال برادران ايمانى و خويشاوندان مكتبى و اعتقادى را تذكر داده اند و در پايان سخن امام موسى بن جعفر (عليه السلام) آورده است كه مى فرمايد: " المؤمن أخوا المؤمن لأمة وأبيه، مؤمن همانند برادر تنى مؤمن مى باشد ". (1) قابل توجه است كه در كتاب " معادن الحكمه " تعداد 21 مورد از نامه‌هاى آن بزرگوار را آورده است چون مضامين برخى از مكتوبات آن بزرگوار را در طى مباحث پيشين آورديم و برخى ديگر در بخش چهارم خواهد آمد از اينرو از نقل آنها صرف نظر كرديم ولى محققان و پژوهندگانى اگر تفضيل نامه‌هاى آن بزرگوار را خواسته باشند مى توانند به آن كتاب ارزشمند مراجعه فرمايند.
بخش سوم F امام حسن عسكرى (عليه السلام) و تفسير قرآن
بخش سوم / امام حسن عسكرى (ع) و تفسير قرآن...
امام حسن عسكرى (عليه السلام) و تفسير قرآن در عصر زندگى امام (عليه السلام) گرايشهاى كلامى و فلسفى آغاز شده بود مسلمانان با صاحبان مكاتب فلسفى و علمى و كلامى رو به رو بودند فتوحات اسلامى تا اراضى روم، هندوستان، تركستان گسترش يافته بود طبعا آراء، افكار آن ديار نيز، به حوزه‌هاى اسلامى وارد گشته بود اين امام عسكرى بود كه علم و دانش خود را از منبع زلال وحى اخذ كرده بود مى توانست جوابهاى قانع كننده بدهد تا عظمت اسلام و منطق گوياى آن را برملا و مردم را از انحراف واعوجاج نجات بخشد. (1) 1. پاسخ به دعاوى كندى اسحاق كندى يكى از فلاسفه اسلام و عرب شمرده مى شود كتابى در مورد " تناقضات قرآن " بر حسب زعم و پندار خويش تأليف مى كرد و مدتى را در منزل عزلت و گوشه نشينى اختيار كرده بود روزى برخى از شاگردان او، به محضر امام شرفياب شدند تا چشم حضرت به آنان افتاد فرمودند: " آيا در ميان شما مرد رشيدى وجود ندارد تا گفته‌هاى استادتان كندى را پاسخ گويد؟
يكى از شاگردان عرض كرد ما همگى از شاگردان او هستيم و از ما ساخته نيست در برابر استاد قد علم كرده يا اعتراض و سخنى داشته باشيم.
امام (عليه السلام) فرمود: اگر مطالبى به شما تلقين و تفهيم شود مىتوانيد آنها را نقل و بازگو نمائيد.
گفتند چرا؟ امام (عليه السلام) فرمود: وقتى به حضور استادتان رسيديد با او با گرمى و محبت رفتار نمائيد و سعى كنيد با او انس و ألفت داشته باشيد هنگامى كه انس و ألفت برقرار شد با او اين مسألة را در ميان بگذاريد كه: مسألة اى به من عارض شده است كه جز شخص شما كسى را شايستگى حل آن نيست و آن مسألة اينست: آيا گوينده قرآن مى تواند از گفتار خود، غير آن معانى را كه شما حدس مى زنيد اراده كرده باشد؟
او به شما پاسخ خواهد داد: بلى، چنين امكانى وجود دارد.
وقتى او چنين اعتراف و اقرارى را ابراز نمود به او بگوئيد پس تو چه مىدانى شايد گوينده قرآن از معانى مورد نظر شما كه احتمال تناقض مى دهى، غير آن معانى را، اراده كرده باشد كه تو حدس مى زنى، و اصولا معانى ديگرى متفاوت از آن معنى كه تو پنداشته اى اراده كرده باشد و تو آنها را در غير آن مورد خاص خود به كار مى برى؟
شاگرد به حضور استاد رسيد و مطابق توصيه و سفارش امام عسكرى (عليه السلام) رفتار نمود تا فرصت و موقعيت آن را پيدا نمود كه اين سوال را طرح نمايد.
فيلسوف عراقى با كمال دقت به سوال و شيوهء طرح آن گوش فرا داد و گفت: سوالت را تكرار كن شاگرد سوال خود را تكرار نمود:
استاد تأملى به خرج داد گفت: آرى هيچ بعيد نيست كه در لغت و فكر و انديشه چنين هدفى به كار گرفته شود و گويندهء خلاف معنى متبادر از لفظ را اراده كرده باشد.
استاد لحظه اى در سوال تأمل و دقت كرد و با خود انديشيد كه اين سوال در خور انديشه اى خود شاگرد نمى تواند باشد از اينرو از او خواست تا سرچشمه طرح اين سوال را دريابد به شاگرد رو كرد و گفت من شما را قسم مى دهم كه واقعيت امر اين سوال را بازگو نمائى و به من توضيح دهى كه اين سوال از كجا به ذهن شما خطور كرده است؟
شاگرد گفت: چه ايرادى وجود دارد كه چنين سوالى به ذهن خود من آمده باشد.
استاد: نه تو هنوز زود است كه به چنين مسائلى رسيده باشى به من بگو اين سوال را از كجا فرا گرفته اى.
شاگرد: حقيقت امر اينست كه ابومحمد حسن بن على عسكرى مرا با اين سوال آشنا ساخت.
استاد: الآن واقعيت امر را گفتى چون اين قبيل مطالب زيبنده و شايسته آن خاندان است و آنان هستند كه مى توانند حقيقت قرآن را روشن سازند.
ذهن روشن و فكر وقاد او حقيقت را فورا دريافت و دستور داد نوشته‌ها و مسوده‌هائى را كه در اين باره به رشته تحرير درآورده بود از بين ببرند ". (1) 2. تفسير منسوب به امام حسن عسكرى (عليه السلام) در ميان كتابهاى تفسيرى رائج و معمول، تفسيرى وجود دارد كه بنام " تفسير امام حسن عسكرى (عليه السلام) " شهرت پيدا كرده است اين تفسير در ايران، عراق، مصر، هندوستان بارها چاپ و تكثير شده است ولى آيا اين انتساب صحت دارد يا نه؟ آراء و نظريات مختلفى ابراز شده است:
1. برخى اعتقاد دارند كه اين تفسير جعلى است و هيچ نوع صحت و اعتبارى ندارد.
چون محتويات آن در شأن آن امام همام نيست.
2. برخى گفته اند سند آن ضعيف، ولى برخى از منقولات آن صحيح و صادر از معصوم (عليه السلام) است.
آنان كه اساسا حجيت و اعتبار آن را سلب كرده اند مى گويند:
راوى كه محمد بن قاسم مفسر استرابادى است وابن بابويه (قدس سره) از او نقل كرده است فرد ضعيف و كذابى است او از دو نفر فرد مجهول به نامهاى يوسف بن محمد بن زياد و ديگرى " على بن محمد بن يسار " از پدرانشان تا امام حسن عسكرى (عليه السلام) روايت كرده اند مجهول وضعيف مى باشند و تفسير از سهل ديباجى از پدرش مى باشد اين سخن از ابن الغضائرى صاحب كتاب " الضعفاء " است. (2)
يكى ديگر از نفى كنندگان انتساب اين تفسير، مرحوم علامه حلى صاحب كتاب " الخلاصه " مى باشد او مى فرمايد: " محمد بن قاسم يا محمد بن ابى القاسم مفسر استرآبادى كه ابن بابويه از او روايت كرده است فرد ضعيف و كذاب است و تفسير از آن سهل ديباجى است. (1) اين سخن عين سخن ابن غضائرى است و از آن ميان محقق تفرشى صاحب كتاب " نقد الرجال " و محقق داماد صاحب " شارع النجاة " واسترآبادى صاحب منهج المقال واردبيلى صاحب كتاب: " جامع الرواة " وشيخ محمد جواد بلاغى صاحب تفسير " آلاء الرحمان " و محقق شوشترى صاحب كتاب " الأخبار الدخيله " و استاد ميرزا ابوالحسن شعرانى صاحب حاشيه مجمع البيان مى نويسند:
يكى از اغلاط اين تفسير آنست كه حجاج بن يوسف، مختار بن ابى عبيده ثقفى را حبس كرد و قتل او را منظور داشت ولى متمكن از اين عمل نشد تا اينكه خداوند از دست او نجات داد و انتقام امام حسين (عليه السلام) را از قاتلان او گرفت!
با اينكه حكومت حجاج از سال 75 شروع شده است و مختار در سال 65 تا 66 ه‍. ق كشته شده است و او را مصعب بن زبير كشت و مصعب را عبد الملك بن مروان كشت.
(تفصيل آن را در پيوست ترجمه لهوف سيد بن طاووس به نام " فرجام قاتلان امام حسين (عليه السلام) " آورده ايم) و از ديگر اغلاط آن اينست كه توهم كرده است كه سعد بن ابى وقاص در فتح نهاوند حضور داشته است و در تفسير آيه * (وإن كنتم في ريب مما نزلنا) * مطالبى نقل كرده است كه طبع انسان از قرائت آن اشمئزاز دارد و اين گونه مطالب در شأن يك كتاب منسوب به معصوم (عليها السلام) هرگز نمى تواند باشد.
و باز در اين مورد آيت الله العظمى سيد ابوالقاسم خوئى صاحب كتاب " معجم رجال الحديث " (2) مى فرمايد:
" تفسير منسوب به امام حسن عسكرى (عليه السلام) توسط راويانى نقل شده است كه هر دو مجهول و ناشناخته هستند و فردى كه ناظر متن تفسير، گردد ترديدى نخواهد داشت كه اين تفسير موضوع ومجعول است ساحت دانشمندى عادى بالاتر از آنست كه چنين تفسيرى بنويسد كجا رسد كه امام معصوم (عليه السلام)؟
و آخرين فرد در اين اعتقاد سيد محمد هاشم خوانسارى صاحب رساله در تحقيق " فقه الرضا " است كه مى گويد: " احتمال وضع در مورد فقه الرضا ضعيف است چون آثار صدق و حقيقت از آن هويدا و واضح است ولى نسبت كتاب مصباح الشريعه به امام صادق (عليه السلام) و نسبت تفسير امام حسن عسكرى (عليه السلام) به آن بزرگوار بسيار ضعيف است چون كوچكترين امعان نظر و دقت در سياق كلام، حقيقت را روشن و برملا مى سازد " (1).
اما كسانى كه اعتقاد دارند كه اين تفسير همانند ديگر مجامع حديثى و روائى مى باشد كه روايات صحيح وضعيف هر دو را دارد.
1. شيخ صدوق محمد بن على بن بابويه قمى صاحب من لا يحضره الفقيه.
" او در كتابهاى خود برخى از روايات اين تفسير را با عين سند، يا با كمى اختلاف نقل نموده است ".
2. ابومنصور طبرسى صاحب كتاب شريف " الأحتجاج " او در مقدمه كتاب خود مى گويد: " اكثر اخبارى را كه نقل مى كنيم اسناد آن را نمى آوريم يا به علت وجود اجماع بر آن يا همگام و مطابق بودن آنها با عقل يا به علت اشتهار آنها در ميان كتابهاى سيره كه مخالف وموالف آن را پذيرفته اند مگر آنچه در كتاب تفسير منسوب به امام ابومحمد الحسن العسكرى (عليه السلام) آمده است اين كتاب در اشتهار، در حد ديگر مجامع نيست هر چند آن نيز همانند ديگر كتابها است.
3. قطب راوندى صاحب كتاب " الخرائج " كه بخش وسيعى از اين تفسير را نقل نموده است.
4. ابن شهر آشوب صاحب " المناقب " و " معالم العلماء "، كه اين تفسير را به صورت جزمى و يقينى به امام (عليه السلام) نسبت داده و در موارد متعددى از كتاب " المناقب " از آن نقل نموده است (1) در كتاب معالم العلماء اين تفسير را به روايت حسن بن خالد برقى برادر محمد بن خالد نسبت مى دهد و گويد: از املاء امام (عليه السلام) مى باشد و در 120 مجلد قرار دارد و در ص 29 مرحوم محدث نورى از اين سخن دو مطلب را استفاده كرده است.
يكى آن كه غير از استرآبادى، راوى ديگرى نيز اين كتاب را نقل كرده است و دومى آنكه كتاب خيلى وسيع تر از كتاب موجود مى باشد كه تنها شامل سوره حمد و برخى از سوره بقره تا آيه 282 مى باشد.
5. محقق شيخ على كركى: در اجازه اى كه به قاضى صفى الدين عيسى (قدس سره) داده است با سلسله سند متصل به محمد بن قاسم مفسر جرجانى حديثى را از اين كتاب در مورد محبت وعداوت در راه خدا از آن تفسير نقل مى كند و مستقيم مستند به امام حسن عسكرى (عليه السلام) مى داند و نقل حديث نشانگر اين معنى است كه اين كتاب پيش او، در اعتبار لازم ووثاقت مقبول، بوده است.
6. شهيد ثانى صاحب كتاب " منية المريد " مطالبى را از تفسير امام حسن عسكرى (عليه السلام) نقل كرده است و در اجازه اى كه به شيخ حسين بن عبد الصمد والد شيخ بهائى داده است سلسله سند خود را همانند كركى به محمد بن قاسم مفسر جرجانى مى رساند.
7. مجلسى اول صاحب كتاب " روضة المتقين " گويد: مفسر استرآبادى مورد اعتماد صدوق وشيخ او بوده است او گفتار ابن غضائرى را تضعيف كرده است و در پايان گفتار خود مى افزايد:
" اين تفسير خزينه اى از خزاين الهى است انشاء الله چيزى از آن، از ما تلف نمى گردد و همه را در كتاب " مجمع البحرين " ذكر مى كنيم.
8. مجلسى دوم صاحب بحار الأنوار: گفته است:
" در تفسير منسوب به امام حسن عسكرى (عليه السلام) هر چند در مورد آن، مطالبى گفته شده است ولى از آن كتابهاى معروفى است كه صدوق بر آن اعتماد ورزيده است و از آن مطلب اخذ كرده است و صدوق آشناتر به حال آنست، چون او نزديك تر به زمان و عهد تفسير مى باشد.
و از ديگر تأييد كنندگان شيخ حر عاملى صاحب " وسائل الشيعه "، فيض كاشانى صاحب تفسير " الصافى " و " الأصفى "، وسيد هاشم بحرانى صاحب تفسير " البرهان " و حويزى صاحب تفسير " نور الثقلين "، سيد نعمت الله جزائرى صاحب " الأنوار النعمانيه " و شيخ محمد جعفر خراسانى صاحب " اكليل الرجال " شيخ سليمان بحرانى صاحب " الفوائد النجفيه " وصاحب " منتهى المقال " علامه وحيد بهبهانى وشيخ ابو الحسن الشريف صاحب تفسير " مرآة الأنوار " شيخ محمد طه صاحب " اتقان المقال " وسيد عبد الله شبر صاحب " تسلية الفؤاد " وسيد حسن بروجردى صاحب " نخبة المقال " و حجة الاسلام تبريزى صاحب " صحيفة الأبرار " وصاحب " العوالم " وشيخ مرتضى انصارى صاحب " فرائد الاصول " وشيخ عبد الله ممقانى صاحب " تنقيح المقال "، آية الله العظمى بروجردى صاحب " جامع احاديث الشيعه "، على بن الحسن الزوارى مفسر معروف استاد صاحب منهج الصادقين، علامه طهرانى حاج آقا بزرگ طهرانى صاحب " الذريعة الى تصانيف الشيعه "، محدث نورى در " خاتمه مستدرك " و جمعى ديگر.
خلاصه و فشردهء مطلب در مورد اين تفسير آنست كه دليلى بر موضوع بودن تمام اين تفسير، وجود ندارد آنچنان كه دليلى بر صدور تمام مطالب اين كتاب از امام معصوم (عليه السلام) وجود ندارد بلكه اين كتاب همانند ديگر كتب حديثى و روائى است كه در آن صحيح و مقبول وضعيف و مردود نيز وجود دارد ورد و قبول آن نيازمند بحث و تحقيق و بررسى و فراهم آوردن قرينه مى باشد. (1) نظر مؤلف: نيز اينست كه تفسير منسوب به امام حسن عسكرى (عليه السلام) يك كتاب روايى و
حديثى است كه حجم بيشتر آن را روايات منقوله از آن بزرگوار تشكيل مى دهد از اينرو به نام آن امام همام (عليه السلام) شهرت يافته است در اين كتاب روايى احاديث قوى وضعيف و اسرائيليات نيز رخنه نموده است و نمى توان تمام آن را به امام (عليه السلام) مستند دانست در اينجا به مناسبت روش تفسيرى اهل بيت (عليه السلام) را مى آوريم:
شيوه تفاسير اهل بيت (عليه السلام) هنگامى كه به روش تفاسير اهل بيت (عليه السلام) نظر مى افكنيم در مى يابيم كه آنان در فهم دلالى آيات، بر عرف عام تكيه مى كنند و از تأويلات دور از ذهن و نامتناسب، با سياق عام و خاص آيات، دورى مى گزينند و اين مطلب به آن معنى نيست كه هر كسى مى تواند قرآن را بر حسب آنچه از ظاهر آن مى فهمد تفسير كند بلكه مراد و مقصود آيات در آنچه حروف والفاظ آنها دلالت مى كند منحصر نيست. و لزوما بايد نكات و امور ديگرى نيز مد نظر قرار گيرد كه چه بسا از نظر ما پوشيده و مخفى است براى دانستن آنها به كسانى كه خداوند، علم و معرفت را به آنان عنايت كرده است بايد مراجعه شود و اينان پيامبر (صلى الله عليه وآله) و اهل بيت (عليه السلام) اويند كه مصداق بارز قول حق تعالى هستند در آن شريفه كه مىفرمايد: * (و ما يعلم تأويله إلا الراسخون في العلم) *. (1) تفاسير اهل بيت (عليه السلام) ويژگى خاصى دارد و هر كس كه در اين دانش به پژوهش و بررسى بپردازد با آن برخورد مى كند و مى بيند كه اهل بيت (عليه السلام) بسيارى از آيات را به وجود خودشان تفسير مى كنند يا به ولايت و دوستى برگشت مى دهند و اين امر موجب آن شده است كه برخى اين تهمت را بزنند كه ائمه (عليه السلام) قصد داشتند كتاب اعتقادى از قرآن را فراهم سازند كه اختصاص به خود آنان داشته باشد. ليكن حقيقت، خلاف آنست كه گفته اند زيرا تفسير آيه به خودشان يا به آنچه كه به آنان برگشت دارد از باب تطبيق مفاد آيه بر كاملترين فرد است و آنان بارزترين مصاديق به شمار مى آيند و اين امر مراد و مفهوم آيه را از مقصد عام خود بيرون نمى برد وفي المثل امام صاد (عليه السلام) هنگامى كه امت
را در قرآن به ائمه تفسير مى كند از اين نظر است كه ائمه، نمونه و مصداق كامل و بارز آن هستند و شايد اطلاق تفسير در اين مورد به عنوان مجاز باشد زيرا اين نوع تفسير تطبيق مفهوم نص، بر بارزترين مصاديق آن است و اين امرى است كه رادع عقلى و نقلى ندارد.
ويژگى ديگر تفاسير اهل بيت (عليه السلام) توجه به نيازهاى ارشادى و هدايتى قرآن مجيد است اين كتاب شريف در راستاى هدايت و ارشاد مردم است استخراج عجائب و غرائب و توجه به ابعاد مبهم و پيچيده و حمل آيات قرآن بر آن معانى و مفاهيم، دور از شأن كتاب هدايتى مى باشد و قرآن مجيد برنامهء هدايت و ارشاد پرهيزكاران مى باشد پس بيش از جنبه‌هاى ادبى، بلاغى، علمى، طبى، جغرافى و فلكى، جنبه ارشادى و هدايتى قرآن مد نظر است و اگر به آن علوم و فنون نيز توجه و عنايتى باشد بايد در مسير هدايت و ارشاد و در راستاى زمينه سازى ارشاد و هدايت گردد و بس. ائمهء اطهار و پيشوايان معصوم (عليه السلام) بيش از هر مسألة به اين بعد از ابعاد قرآن توجه داشته اند به مفهوم بارز * (إن هذا القرآن، يهدى للتى هى اقوم) * اين قرآن به راهى راست و محكم و استوار هدايت كننده و راهنما است. از اينرو پيشوايان معصوم (عليه السلام) به اين مسير و راستا هدايتگر بوده اند و بس.
3. جدال به نيكى در كتاب تفسير منسوب به امام حسن عسكرى (عليه السلام) در مورد جدال در دين آمده است كه گفته شد پيامبر خدا (صلى الله عليه وآله)، پيشوايان دين از آن نهى كرده اند. امام (عليه السلام) فرمود:
نهى از مجادلهء، مطلق، و در هر مورد نيست بلكه نهى از مجادله در جائى است كه به نحو احسن و نيكو صورت نپذيرد آيا كلام خدا را نشنيده اى جايى كه مى فرمايد:
" ولا تجادلوا أهل الكتاب إلا بالتى هى أحسن " (1) و در جاى ديگر مى فرمايد: " أدع إلى سبيل ربك بالحكمة والموعظة الحسنة، وجادلهم بالتى هى أحسن " (2) پس مجادله
به صورت بهتر و منطقى‌تر نه تنها مورد نهى علماء و بزرگان نيست بلكه مطلوب هم مى باشد و آنچه حرام و نكوهيده مىباشد مجادله به شيوهء نامطلوب و ناروا است كه حرام است و بر شيعيان ما نيز محرم مى باشد چگونه مى توان تمام انواع جدال را حرام دانست در صورتى خداوند متعال مى فرمايد: " وقالوا لن يدخل الجنة إلا من كان هودا أو نصارى [و قال الله تعالى] تلك أمانيهم قل هاتوا برهانكم ان كنتم صادقين " (1) خداوند متعال در اين آيه شريفه علم راستين را آوردن برهان و حجت ذكر كرده است و اين آوردن برهان همان مجادله به احسن مى باشد.
از محضر امام (عليه السلام) سوال شد لطفا انواع مجادله را بيان فرمائيد:
در پاسخ فرمودند: مجادله بر دو نوع است: جدال به احسن و جدال به غير احسن اما جدال غير احسن آنست تو در مورد باطلى مجادله كنى و آن ديگرى هم باطل ديگرى را پيش بكشد و پس نتوانى با حجت و برهانى كه خداوند متعال پيش تو قرار داده است رد نمايى ولى حقى را انكار نمايى كه اين مبطل مى خواهد به وسيله آن به باطل خود كمك بگيرد پس تو آن حق را انكار نمايى تا مبادا در آن حق بر ضرر تو حجت و برهانى باشد چون تو نمى دانى راه نجات چيست؟ اين نوع مجادله هم بر شيعيان ما حرام مى باشد مبادا آنان وسيلهء آزمايش و امتحان بر ضرر ضعيفان از برادران و ابطال گران باشند.
اما " جدال به احسن " آن همان چيزى است كه خداوند متعال به پيامبر خود دستور داده است كه با آن با منكرين برانگيخته شدن بعد از مرگ و زنده نمودن خداوند متعال با آن شيوه مجادله نموده است جايى كه مى فرمايد:
" وضرب لنا مثلا ونسى خلقه، قال من يحيى العظام وهى رميم، قل يحييها الذى أنشأها أول مرة وهو بكل خلق عليم ". (2) خداوند متعال از پيامبر خدا خواسته است كه با منكرين بعث مجادله نمايد آنان كه مى گويند: خداوند چگونه مى تواند اين استخوانهاى پوسيده را زنده كند بگو آن خدايى
كه نخستين بار و در آغاز كار بدون وجود استخوان، خاك او را بوجود آورد در صورتى كه هيچگونه ماده و وسيله‌اى نبود آيا عاجز است دوباره آن را پس از خاك شدن، احياء و زنده كند؟ اگر بنابر عجز و ناتوانى باشد [بنا به اعتقاد شما] نخستين بار كه مى بايست عاجزتر و ناتوان تر بوده باشد.... (1) 4. اشاره به قتل متوكل در اثبات الهداة آمده است مردى از اهل مداين، نامه اى به حضور آن حضرت نوشت و در مورد، باقيمانده از حكومت متوكل پرسش نمود....
امام (عليه السلام) با كنايه و ايهام مرقوم فرمودند: " تزرعون فيه سبع سنين وأبا فما حصدتم فذروه في سنبله إلا قليلا مما تأكلون ثم يأتى من بعد ذلك سبع شداد يأكلن ما قدمتم لهن الا قليلا مما تحصنون، ثم يأتى من بعد ذلك عام فيه يغاث الناس و فيه يعصرون ". (2) [در اين آيه شريفه با احتساب هر سه مورد از سالها 7 + 7 + 1 مجموعا 15 سال وقت آمده است] متوكل در سر سال 15 كشته شد. (3) 5. نجات انسان امام حسن عسكرى (عليه السلام) مى فرمايند: حسين بن على (عليه السلام) به مردى گفت: كدام يك از اين دو كار، نزد تو محبوب تر است: آيا مردى مى خواهد مستمند ناتوانى را به قتل برساند آيا تو او را از دست آن مرد رها نمى سازى؟ يا مرد ناصبى اى كه مى خواهد ناتوانى از ناتوانان شيعيان ما را گمراه سازد و تو باب استدلال به برهانهاى الهى را بر روى او مىگشايى و جلوى گمراه ساختن او را بگيرى و او را مجاب مىسازى و درهم مىشكنى؟
مرد پاسخ داد: بلكه نجات دادن اين مؤمن ناتوان، از دست اين فرد ناصبى محبوب تر
است، چرا كه خداوند متعال مى فرمايند:
" و هر كس فردى را زنده كند و از كفر به سوى ايمان رهنمودش سازد گويا همهء مردم را پيش از آنكه آنان را با شمشيرهاى آهنين بكشد، زنده كرده است "، من أحيى نفسا فكأنما أحيى الناس جميعا ". (1) 6. بذل مال يا اعتبار و آبرو امام (عليه السلام) در تفسير آيه شريفه " أقيموا الصلاة وآتوا الزكاة وماتقدمو لأنفسكم من خير تجدوه عندالله إن الله بما تعلمون بصير ". (2) مقصود از اقامهء نماز تكميل وضو، تكبيرات، قيام، قرائت، ركوع و سجود و رعايت حدود آن مى باشد. مقصود از پرداخت زكات، پرداخت آن به مستحقين و نيازمندان واقعى است و هرگز نمى توان به كافر يا ناصبى داد چون رسول خدا (صلى الله عليه وآله) فرمودند: " كسى كه به دشمنان ما تصدق مى كند همانند فردى است كه در حرم خدا دزدى مى نمايد و مقصود از بيش افكندن خير، خرج مال در راه اطاعت خدا است اگر مالى نباشد پس از اعتبار و آبرو در راه برادران دينى تان خرج نماييد تا منفعتى را به سوى آنان جلب نماييد يا ضررهايى را از آنان دفع كنيد تمام اين موارد را در پيشگاه خدا خواهيد يافت پس سيئات شما را مى ريزد و حسنات شما را افزون مى سازد خداوند متعال عالم و آگاه است نه ظاهر چيزى و نه باطن آن بر خداوند پوشيده جهان نيست كه امور بر او ملتبس گردد افعال برخى را به برخى ديگر نسبت دهد و عنايت برخى را به ديگرى انجام دهد پس ثواب و عقاب آن در غير جايگاه خود قرار گيرد در اثر جهل و نادانى به غير مستحقش واقع گردد. (3)
بخش چهارم خوشه‌هايى از علم و فضيلت آن بزرگوار
بخش چهارم / خوشه‌هايى از علم و فضيلت آن بزرگوار...
از امام حسن عسكرى (عليه السلام)، رهنمودها و سخنان ارشادى فراوانى نقل شده است كه ما در اين بخش، خوشه‌هايى از آن انبوه رهنمودها را بازگو مى كنيم و در برخى از آنها توضيحات لازم را انجام مى دهيم.
1. دربارهء علم و دانش " اگر دنيا و هر آنچه در آن است لقمه اى نموده آن را به عالم و دانشمند باايمانى دهم، ترسناكم از اينكه در اداى حق او كوتاهى كرده باشم، در برابر آن، اگر نادان و جاهل فاسقى را از تمام نعمتهاى دنيا، جز جرعهء آبى ندهم بيمناكم از اينكه در حق او، اسراف كرده باشم ". (1) توضيح كوتاه: اسلام آئين علم و دانش و فضل و فضيلت مى باشد آئين دانش پرور اسلام در ارج گزارى به علم تنها به تقديرهاى گفتار بسنده نمى كند بلكه تأمين نيازهاى دانشمندان و فراهم ساختن نيازهاى مادى آنان هم تلاش و كوشش دارد از اينرو امام (عليه السلام) مى فرمايد: اگر تمام دنيا را لقمه اى بكنيم و به دهان دانشمندى قرار دهم باز نگرانم كه حق او را ادا نكرده باشم شاعرى گويد:
مرا به تجربه معلوم گشت در آخر كار * كه قدر مرد به علم است و قدر علم به مال دانشمند فاقد امكانات نمى تواند معلومات خود را در اختيار جامعه قرار دهد به ويژه در عصرى تكنولوژى و صنعت نامگزارى شده است.
2. حديث مسند دربارهء شراب خدا را شاهد مى گيرم كه من از پدرم " على بن محمد " (عليه السلام) نقل مى كنم و او از پدرش " محمد " (عليه السلام) و او از پدرش " على " (عليه السلام) و او از پدرش " موسى " (عليه السلام) و او از پدرش " محمد " (عليه السلام) و
او از پدرش " على " (عليه السلام) و او از پدرش " حسين " (عليه السلام) و او از پدرش " على بن ابى طالب " (عليه السلام) و او از " پيامبر اسلام " (عليه السلام) و او هم از جبرييل و او از ميكاييل و او از اسرافيل و او خدا را شاهد مى گيرد كه بر لوح محفوظ بود كه خداوند متعال مى فرمايد:
" شرابخوار همانند ستايشگر بت مى باشد ". (1) " ابو نعيم " از دانشمندان اهل تسنن پس از نقل اين حديث مى افزايد: " اين يك حديث مسند صحيح و ثابتى است كه از راه عترت پاك رسالت به دست ما رسيده است از آن نظر بسيار باارزش و پرقيمت مى باشد ".
توضيح كوتاه: ارزش انسان با عقل و خرد و انديشه است اگر انسانى فاقد عقل و انديشه باشد نه تنها فاقد ارزش لازم مى باشد بلكه گاهى از حيوانات فاقد عقل هم پست تر و بى ارزش تر است چون انسان نيازها و خواسته‌هايى دارد كه بدون عقل و تدبير لازم قابل كنترل نيست شراب، صدمات غير قابل جبرانى روى دستگاه تفكر و انديشه وارد مى سازد و انسان در حد حيوانات فاقد عقل و انديشه تنزل مىدهد مردم مىكوشند كه خود را عاقل و تدبير نشان دهند شرابخوار مى خواهد خود را به حيوانات فاقد عقل و تدبير و انديشه تنزل دهد.
3. در گرداب غم امام حسن عسكرى (عليه السلام) هنگام نيايش و عرض حاجت به پروردگار خود چنين مى گفت: " يا أسمع السامعين! و يا اعين الناظرين! و يا اسرع الحاكمين صل على محمد وآل محمد وأوسع على في رزقى! ومدفى عمرى، وأمنن على برحمتك وأجعلنى ممن تنتصربه لدينك!... ".
" اى شنواترين شنوايان! اى بيناترين بينندگان! اى داورترين داوران! درود خود را بر محمد و تبار او برسان با احسان و لطف خود بر من طول عمر و وسعت روزى عطا فرما و با رحمت خود به من احسان كن ووجود مرا از عوامل تقويت دين و آيين خود قرار بده!... ".
4. پيامى براى شيعيان " شما شيعيان را دعوت مى كنم به پرهيزگارى و تقوا و مجاهده و كوشش در راه خدا به راستگويى و درست كردارى به پرداخت امانت و وديعت خواه از نيكوكار باشد يا از فرد گناهكار... شما را فرا مىخوانم بر خوش رفتارى با همسايگان و بر طول سجود و عبادت پروردگار عالم، چون رسالت پيامبر اسلام (صلى الله عليه وآله) بر اساس همين كارها بود... ".
بر شما شيعيان است كه با ديگران (اهل تسنن) به خوبى و ملايمت معاشرت كنيد به مجالس و محافل آنان رفت و آمد كنيد از مريضان آنان، عيادت به عمل آوريد. (تا جذب مكتب اهل بيت شوند) هنگامى كه يكى از شما پيروان ما در دين خود ورع و تقوى را پيشهء خود سازد وراست گفتار و درست كردار باشد در معاشرت خود آداب و وظايف اسلامى را رعايت كند و مردم به همديگر بگويند كه اين افراد تربيت يافتهء مكتب اهل بيت مىباشند اين عمل مرا مسرور و خوشحال مى سازد چون تقوى و پرهيزكارى مايه افتخار و زينت و سربلندى است پس شما هم سعى كنيد كه مايهء افتخار و زينت ما باشيد و باعث ننگ و افتادگى ما نشويد دوستيها و محبتها را به سوى ما جلب كنيد، و بديها و نارواييها و نسبتهاى ناروا را از ما بر طرف سازيد، هر گونه خوبى و برازندگى كه در حق ما گفته شود ما شايسته‌تر از آن هستيم و هر نوع بدى و ناروايى كه دربارهء ما بيان شود ما از آن برى و منزجريم، قرابت و نزديكى ما با رسول خدا است و قرآن دربارهء ما حقى تعيين كرده است و آيهء تطهير از طرف پروردگار دربارهء ما نازل گرديده است و هر آن كس كه جز ما خاندان رسالت آن را به خود نسبت دهد، دروغگو و كذاب خواهد بود ". (1) 5. نامه‌اى دربارهء اتحاد مسلمانان امام حسن عسكرى (عليه السلام) در ضمن نامه‌اى كه به " زهرى " نوشته است دربارهء اتحاد مسلمانان چنين مىنگارد: " وظيفهء تو اين است كه مسلمانان را همانند افراد يك خانواده قرار دهى. بزرگسالان همانند پدر و خردسالان را همانند فرزند، همسالان را
مانند برادر خود فرض نمايى. در چنين فرضى چه كسى مى تواند به ديگرى ظلم كند؟ و كدام فرد مىتواند بر ضد ديگرى گام بردارد يا اسرار او را هتك نموده يا اقدام به ضرر او نمايد؟
زهرى! اگر شيطان خواست در دل تو ايجاد شبهه نمايد كه تو بر ديگر برادران ايمانى فضيلت و برترى دارى چنين شبهات را با اين ترتيب از دل خود بيرون آر كه آن خود بزرگسال تر از من است. بگو او خيلى سابق تر از من به انجام خيرات و مبرات پيشى جسته است و اگر خردسال تر از تو است بگو من خيلى زودتر از او به ارتكاب گناه و معصيت پيش قدم شده ام پس او بهتر از من است و اگر او همسال توست بگو من در مورد گناهان خود مطمئن هستم و يقين دارم ولى دربارهء گناه او در ترديد و شك هستم پس چگونه مى توانم شك و ترديد را بر يقين خود ترجيح دهم؟...
بدان! بهترين و محبوب ترين مردم كسى است كه نيكى و خير او، بر مردم سرازير باشد و اسرار و عيوب مردم را محفوظ داشته و فاش نسازد ". (1) 6. مقام نيكوكار " در بهشت درى وجود دارد كه موسوم به در " معروف " است. از آن دربگاه جز اهل معروف كس ديگرى حق ورود ندارد. من خدا را شكرگزارم كه در رفع حوائج مردم كوشا هستم. امام در اين هنگام نگاهى به يكى از ياران خود به نام " ابو هاشم " افكند و فرمود:
" شما بر همان روشى كه داريد پايدار باشيد چون كسانى كه در اين جهان اهل بخشش و نيكوكارى باشند در آخرت هم آنان اهل معروف مى باشند ". (2) 7. زينت ما باشيد قال الأمام العسكرى (عليه السلام): " إتقوا الله وكونوا لنا زينا، ولاتكونوا شيئا، جرو إليناكل مودة وادفعوا عنا كل قبيح ". (3)
از خدا پروا كنيد و مايهء زينت ما باشيد نه مايهء زشتى و ناروائى، هر نوع دوستى را به سوى ما جذب كنيد و هر زشتى اى را از ما دفع كنيد.
توضيح كوتاه: مايهء زينت بودن به پيشوايان معصوم (عليه السلام) پيمودن راه راست آنان و عمل به فرموده ها و فرامين آنان مىباشد بهترين كمك و مساعدت به آرمان آن بزرگواران تمسك به تعاليم و التزام علمى و عملى به ارشادات آن بزرگواران مى باشد.
8. زهد واقعى چيست؟
" عن الحسن بن على العسكرى (عليه السلام) عن آبائه (صلى الله عليه وآله و سلم) عن الصادق (عليه السلام) انه سئل عن الزاهد في الدنيا قال: الذى يترك حلالها مخافة حسابه، ويترك حرامها مخافة عقابه ". (1) " امام حسن عسكرى (عليه السلام) از پدران بزرگوارش از امام صادق (عليه السلام) روايت مى كند كه از آن امام همام در مورد فرد زاهد پرسيده شد كه زاهد واقعى كيست؟
امام فرمود: " زاهد واقعى كسى است كه حلال دنيا را از بيم حساب آن، و حرام دنيا را از بيم كيفر و عقاب آن، ترك نمايد ".
از نامه‌هاى آن حضرت همانطور كه گذشت از امام حسن عسكرى (عليه السلام) نامه ها و مكاتباتى صورت پذيرفته است كه تعداد بيست مورد از آنها را فرمود. مرحوم فيض صاحب معادن الحكمة در كتاب خود درج كرده است در يكى از آن نامه ها كه در شأن اهل بيت (عليه السلام) و موقعيت آن بزرگواران مى باشد اين چنين مىخوانيم:
" أعوذ بالله من قوم حذفوا المحكمات: ونسوا رب الأرباب والنبى وساقى الكوثر في مواقف الى ولظى الطامة الكبرى ونعيم دار الثواب، فنحسن السنام الأعظم وفينا النبوة والولاية والكرم، ونحن منار الهدى والعروة الوثقى والأنبياء كانوا يقتبسون من انوارنا ويقتفون آثارنا، وسيظهر حجة الله على الخلق بالسيف المسلول لأظهار
الحق وهذا خط الحسن بن على بن محمد بن عل بن موسى بن جعفر بن على بن الحسين بن امير المؤمنين عليهم السلام ". (1) پناه مىبرم از گروهى كه محكمات قرآن را حذف كردند و خداى خود، و پيامبر اسلام و ساقى كوثر را در آن لحظه‌هاى حساب و عطش رستاخيز كبرى و نعمتهاى دار ثواب را فراموش نموده‌اند مائيم آن قله شامخ و بزرگ، و در خاندان ما نبوت و ولايت و كرم به ظهور رسيده است. مائيم مشعلداران هدايت و عروهء محكم و استوار، انبياء و پيامبران الهى از انوار ما اقتباس مىكردند و از آثار ما پيروى مىنمودند به زودى خداوند حجت خود را با شمشير آخته جهت اظهار حق ظاهر خواهد نمود و اين نوشته با خط حسن بن على بن محمد بن على بن موسى بن جعفر بن محمد بن على بن الحسين بن امير المؤمنين نوشته گرديده است.
در كتاب " كشف الحجة لثمرة الحجة " تأليف شهيد بزرگوار " شهيد ثانى " در شرح اين نامه آمده است. اين امر يك سنت جاريه و عادت ديرينه مى باشد چون آدم دو پسر داشت: هابيل و قابيل پس قابيل باطل به هابيل حق غلبه نمود و امت شيث در حال تقيه به سر بردند و در مقام مغلوبى ستمگران واقع شدند تا آنكه نبوت حضرت نوح فرا رسيد باز قوم او به مقام معاندت و دشمنى برآمدند تا آنكه خداوند متعال به وسيله ى آب، غرق نمود همچنان صالح، هود، لوط، ابراهيم، نمروديان و موسى با فرعونيان و عيسى (عليه السلام) با پيروان خود و پيامبر آخر الزمان با امت خويش در اين عهد رسالت هم جريان پيدا مى كند آنچنان كه در ميان امم گذشته رخ داده بود تا آنكه خداوند متعال حجت خود را ظاهر سازد. (2) سخنان مكتوب ائمهء اطهار (صلى الله عليه وآله و سلم) هر كدام به تناسب موقعيتى كه داشته اند نامه ها و مكاتباتى با دوستان و طرفداران و شيعيان خود داشته اند كه خود مجموعهء بزرگى را تشكيل
مى دهد برخى از بزرگان آن مكتوبها را تحت عنوان " معادن الحكمة في مكاتيب الأئمه (عليه السلام) " آورده اند كه در مورد امام حسن عسكرى (عليه السلام) در آن كتاب بيست و يك عنوان نامه ثبت شده است كه برخى از آنها در ضمن فضايل آن بزرگوار گذشت. ما اكنون درصدديم كه برخى ديگر از مكاتبات آن گرامى را، در اين قسمت آورده باشم:
9. در پاسخ درخواست دعا نامه اى از ابو هاشم نامى از علاقه مندان آن حضرت (عليه السلام) به خدمت امام رسيد كه در آن درخواست دعا نموده بودند امام (عليه السلام) در پاسخ نوشتند با اين دعا خدا را بخواه:
" يا اسمع السامعين! و يا أبصر المبصرين! و يا أعز الناظرين، و يا أسرع الحاسبين و يا ارحم الراحمين و يا أحكم الحاكمين، صل على محمد وآل محمد، وأوسع لى في رزقى، ومدلى في عمرى، وأمنن على برحمتك، واجعلنى ممن تنتصر به لدينك، و لاتستبدل بى غيرى ".
" اى شنواترين شنوايان! اى بيننده‌ترين بينايان! اى عزيزترين تماشاگران! اى سريع ترين حسابرسان! اى مهربان ترين مهربانان! اى داورترين داوران! درود و رحمت خود را بر محمد وآل محمد عنايت فرما! روزى مرا فراختر، عمر مرا طولانى تر، احسان خود را به من ارزان تر قرار بده و مرا از افرادى قرار بده كه به دين تو كمك نمايم و مرا از آن حالى كه دارم تبديل مفرما! " ابو هاشم مى گويد: وقتى نامه ى امام (عليه السلام) رسيد پيش خود گفتم چه بهتر اين چنين دعا كنم " اللهم اجعلنى في حزبك وزمرتك " امام (عليه السلام) فرمود:
" اين چنين دعا نكن و نگو كه خدايا مرا در حزب و جرگهء خود قرار بده! چون تو هم اكنون، در حزب و گروه خدا هستى، در صورتى كه به خدا و رسول او ايمان داشته باشى و به مقام اولياء عرفان و شناخت داشته و از آنان پيروى نموده باشى، پس بشارت باد! بر تو، بشارت باد بر تو! " (1)
10. احاديث سخت و سخت‌تر مرحوم شيخ صدوق در كتاب " معانى الأخبار " با اسناد خود از طريق محمد بن عيسى بن عبيد از برخى از مردم " مدائن " آورده است كه به حضور امام حسن عسكرى (عليه السلام) نامه نوشتم كه از آباء و اجداد بزرگوار شما روايت شده است: " احاديث شما، سخت و سخت‌تر است نه فرشته مقرب و نه پيامبر مرسل و نه مؤمنى كه خداوند قلب او را با ايمان آزموده است، نمى تواند تحمل كند معناى آن چيست؟ " امام (عليه السلام) در پاسخ نوشتند: " اينكه فرشته و پيامبر نمى تواند تحمل نمايد به اين معنى است احاديث ما آنچنان حلاوت و شيرينى دارد كه هرگز فرشته و پيامبر نمى تواند آن را در درون سينه ى خود نگهدارد، و منتشر نكند بلكه به مجرد دريافت، آن را به ديگرى منتقل مى سازد ". (1) شبيه همين مضمون، حديث ديگرى از امام صادق (عليه السلام) آمده است كه پس از فرشته، پيامبر و مؤمن كلمهء " مدينه حصينة " را افزوده است امام (عليه السلام) در معناى " مدينه حصينه " مى فرمايد: مقصد آن قلب فراگير و وسيع مى باشد كه بتواند ظرفيت تحمل آن احاديث را داشته باشد. (2) در كتاب حسن بن سليمان هم به نقل از كتاب " اللباب " تأليف ابن شريفه واسطى از " ميثم تمار " آمده است كه ما در بازار بوديم كه أصبغ بن نباته يكى از ياران صميمى امام (عليه السلام) رسيدند و گفتند: واى بر تو! من از اميرمؤمنان حديث سخت و مشكلى را شنيدم. ميثم پرسيد: آن حديث چه بود؟ گفت: اين حديث بود كه احاديث ما سخت و مشكل است جز فرشتگان يا انبياء نمى توانند تحمل آن را داشته باشند فورا از جا برخاستم و به سراغ امير المؤمنين (عليه السلام) رفتم و به حضور آن بزرگوار عرض كردم:
اصبغ بن نباته حديثى از شما نقل كرده است كه مرا در تنگنا قرار داده است. امام (عليه السلام) فرمود: كدام حديث؟ گفتم: اين حديث صعب ومستصعب كه بيان فرموده ايد. امام (عليه السلام)
تبسم فرمود آنگاه دستور نشست به من دادند و توضيح فرمودند: آيا هر علمى را عالمى مى تواند تحمل كند؟ خداوند متعال به فرشتگان فرمودند من مى خواهم در روى زمين خليفه اى قرار دهم، گفتند: آيا مى خواهى در روى زمين، موجودى را قرار دهى تا فسادى راه اندازد و خون بريزد در صورتى كه ما تسبيح گويان و سجده كنندگان درگاه تو هستيم. خداوند متعال در پاسخ آنان فرمود: من چيزى را مى دانم كه شماها نمى دانيد آيا ملاحظه مى كنى كه فرشتگان توانستند علم خدا را تحمل كنند؟
ميثم گويد: عرض كردم آيا احاديث شما بالاتر و بزرگ تر از اين مورد است؟ امام (عليه السلام) ادامه دادند يكى ديگر " موسى بن عمران " پيامبر خدا است هنگامى كه تورات به او نازل شد چنين تصور نمود كه در روى زمين، عالم تر و داناتر از او شخص ديگرى وجود ندارد خداوند متعال خواست به او خبر دهد كه عالم تر و دانشمندتر از او هم وجود دارد چون ترسيد كه او به عجب دچار شود پس خداوند او را به دانشمند و عالم ديگرى ارشاد نمود پس بين او و خضر را گرد آورد او كشتى را سوراخ نمود موسى نتوانست تحمل كند، سپس غلامى را كشت، موسى نتوانست تحمل كند، سپس ديوار را به پا داشت باز موسى (عليه السلام) نتوانست تحمل كند (تا اينكه خضر توضيحات لازم را در مورد اين اعمال خود بيان داشت كه در قرآن مجيد آمده است) (1).
و اما پيامبران يكى از آنان همين پيامبر بزرگوار اسلام است مگر او در روز غدير از دست من نگرفت و نگفت: " اللهم من كنت مولاه فعلى مولاه " آيا نتوانستند اين سخن پيامبر خدا را تحمل كنند؟ جز افراد خاصى كه خداوند آنان را مصون داشته است پس بشارت باد بر شما! باز بشارت باد بر شما كه خداوند متعال شما را به امورى اختصاص داده است كه فرشتگان، پيامبران و رسولان را اختصاص نداده است پس نشر وتبليغ فضيلت ما حرج و مشكلى ندارد چون پيامبر خدا (صلى الله عليه وآله) فرموده است: " ما گروه انبياء مردم را جز در محدودهء عقل خود، مورد خطاب قرار نمى دهيم ". (2)
11. توحيد چيست؟
سهل بن زياد مى گويد: در مورخهء 255 ه‍. ق نامه اى به محضر ابى محمد (عليه السلام) نوشتم در آن نامه به عرض رساندم: سرور من! اصحاب ما در مورد " توحيد " و خداشناسى اختلاف نموده اند برخى به جسم بودن، برخى به صورت بودن خدا، اعتقاد پيدا كرده اند اگر صلاح دانسته باشند كه به من، حد و مرزى را نشان دهند كه از آن عبور نكنم بسيار ممنون خواهم بود و احسانى در حق اين كوچك انجام داده اند.
امام (عليه السلام) با خط و إمضاى خود مرقوم فرمودند: " شما از توحيد و خداشناسى سوال نموده بوديد گرچه اين سوال از شما به دور است ولى بدان: خدا واحد، احد و يكتا است كه نه صاحب فرزند و نه خود او زاده شده است و نه نظير وكفوى دارد او خالق و آفريننده است ولى مخلوق و آفريده شده نيست، او است كه تصوير انجام مى دهد ولى خود صورت نيست، ثنا و توصيف او بسيار بالا است اسماء او خيلى وارسته تر از آنست كه شبيه و نظيرى داشته باشد او همان خود او است و ديگرى نيست چيزى همانند او نيست و او شنوا و بينا است ". (1) 12. نجات از زندان ابو هاشم جعفرى مى گويد: به امام حسن عسكرى (عليه السلام) از تنگى زندان وسنگينى زنجير شكايت نامه اى نوشتم: امام (عليه السلام) در پاسخ مرقوم فرمودند: " تو نماز ظهر را در منزل خود خواهى خواند ".
من درست موقع ظهر آزاد شدم، به همان ترتيبى كه امام (عليه السلام) مرقوم فرموده بودند:
نماز ظهر را در خانه ام برگزار نمودم ". (2) 13. حجب و حياء باز ابو هاشم جعفرى مى گويد: " بسيار در تنگنا بودم نامه اى به امام (عليه السلام) نوشتم ولى خجالت كشيدم مسائل مالى را مطرح سازم هنگامى كه به منزل رسيدم ملاحظه كردم
كه امام (عليه السلام) 100 دينار به منزل من فرستاده است و در نامه اش مرقوم فرموده است: " در صورتى كه تو احتياج داشته باشى خجالت مكش و پنهان مدار اميد است تو به آنچه دوست دارى رسيده باشى ". (1) 14. نيازى به ملاقات خليفه نيست عمر بن ابى مسلم گويد: مردى به نام " سيف بن ليث " از مصر به سامراء آمد مى خواست به " مهتدى " حاكم عباسى تظلم نمايد در مورد ملكى كه فردى به نام شفيع خادم از او تصرف نموده و حق او را نمى داد ما به او اشاره نموديم كه نامه اى به امام ابو محمد بنويسد تا در تسهيل امر او راهى نشان دهد.
امام (عليه السلام) در پاسخ نامه مرقوم فرمودند: " نگرانى نيست ملكت را به خودت برمىگردانند، لزومى ندارد پيش سلطان به روى، تو آن وكيلى را كه موكل زمين تو است ملاقات نما و او را با سلطان اعظم كه همان خداوند آفريدگار جهانيان است بترسان! " اين شخص كه ملكش، مغصوب واقع شده بود به سراغ وكيل رفت او گفت به هنگام خروج تو از مصر نامه اى به تو نوشته ام و از تو خواسته ام كه زمينت را به خودت برگردانم پس آن زمين را به حكم قاضى (ابن ابى الشوارب) و با شهادت شهود، به صاحب ملك برگرداند و ديگر نيازى پيدا نكرد تا به حضور " مهتدى " خليفه عباسى برود. (2) 15. نامهء امام به يكى از علماى بزرگ شيعه در قم از جمله مكاتبات امام (عليه السلام) با اصحاب خود، نامه اى است كه آن گرامى به " على بن حسين بن بابويه قمى " يكى از بزرگان فقهاى شيعه، مرقوم فرموده اند، و متن آن چنين است:
" بسم الله الرحمن الرحيم ألحمد الله رب العالمين والعاقبة للمتقين والجنة للموحدين والنار للملحدين، ولا عدوان الا على الظالمين، ولا اله الا الله احسن الخالقين، والصلوة على خير خلقه محمد وعترته الطاهرين ".
به نام خداوند بخشندهء مهربان، ستايش خداى را كه پروردگار جهانيان است، سرانجام نيكو براى پرهيزكاران و بهشت براى يكتاپرستان و آتش براى كافران خواهد بود، و ستيزه و تجاوز جز بر ستمكاران نيست، و خدائى جز " الله " كه بهترين آفرينندگان است، نمى باشد، و درود و رحمت خدا بر بهترين آفريدگانش محمد و خاندان پاك او باد.
بعد از حمد و ثناى الهى، تو را اى بزرگمرد و مورد اعتماد وفقيه پيروان من، ابو الحسن على بن حسين قمى، كه خدايت به آنچه رضاى اوست موفق فرمايد و از نسلت فرزندان شايسته برآورد، سفارش مى كنم كه از خطاى مردم درگذرى، و خشم خويش را فرو برى، و به خويشاوند صله و رسيدگى نمائى، و با برادران مواسات كنى، و در رفع نيازهاى آنان در سختى و آسايش بكوشى، و در برابر نادانى و بى خردى افراد بردبار باشى، و در دين ژرف نگر و در كارها استوار و با قرآن آشنا باشى، و اخلاق نيكو پيشه سازى و امر به معروف و نهى از منكر كنى، خداى متعال مى فرمايد: " لاخير في كثير من نجويهم، الا من امر بصدقة او معروف او اصلاح بين الناس، در بسيارى از سخنان در گوشى شان با هم خيرى نيست مگر كسى كه به صدقه دادن يا نيكى كردن يا اصلاح ميان مردم فرمان دهد ". از همهء بديها و زشتيها خوددارى كن، و بر تو باد كه نماز شب بخوانى، همانا پيامبر (صلى الله عليه وآله) به على (عليه السلام) سفارش كرد و فرمود: " يا على عليك بصلوة الليل، عليك بصلوة الليل، عليك بصلوة الليل، و من استخف بصلوة اليل فليس منا، اى على! بر تو باد نماز شب، بر تو باد نماز شب، بر تو باد نماز شب، و كسى كه نماز شب را سبك بشمارد از ما نيست (و به روش و سيرهء ما عمل نكرده است) ".
پس به سفارش من عمل كن، و به شيعيان من نيز دستور بده آنچه به تو فرمان دادم همانطور عمل كنند، و بر تو باد كه صبر و شكيبائى ورزى، و منتظر فرج، باشى، همانا پيامبر (صلى الله عليه وآله) فرمودند: افضل اعمال امت من انتظار فرج است. پيوسته شيعيان ما در حزن واندوه خواهند بود تا فرزندم (امام قائم (عليه السلام)) ظاهر شود، همان موعودى كه پيامبر (صلى الله عليه وآله) بشارت داد كه زمين را از قسط و عدل پر مى كند آن چنان كه از ظلم و جور پر
شده است. (1) اى بزرگمرد و مورد اعتماد من ابا الحسن، صبر كن و شيعهء مرا به صبر فرمان ده، همانا زمين از آن خداست كه بندگانش را وارث آن مى سازد، و سرانجام نيكويى براى پرهيزكاران است. و سلام و رحمت خدا و بركات او بر تو و بر همهء شيعيانم باد، وحسبنا الله، ونعم الوكيل، نعم المولى ونعم النصير ". (2) 16. اعتدال وميانه روى عليك بالاقتصاد واياك والاسراف. (3) بر تو باد به ميانه روى در زندگى، و از اسراف و زياده روى، بپرهيز.
در ايام كودكى امام، شخصى آن حضرت را ديد كه مى گريد و ديگر كودكان به بازى مشغولند، پنداشت گريهء آن گرامى براى اسباب بازى است كه ساير كودكان دارند و او ندارد! به امام عرض كرد: برايتان اسباب بازى بخرم؟
امام فرمود: " يا قليل العقل ما للعب خلقنا " اى كم خرد، ما براى بازى آفريده نشده ايم.
پرسيد: پس براى چه آفريده شده ايم؟ فرمود: " للعلم والعبادة " براى علم و عبادت.
پرسيد: از كجا چنين مى گوئى؟
فرمود: از كلام خداى عزيز وجليل (كه در قرآن مى فرمايد:) " افحسبتم أنما خلقناكم عبثا وأنكم الينالا ترجعون، آيا مىپنداريد شما را بيهوده آفريديم و به سوى ما باز نمى گرديد؟! " (4)
17. ترك جدال لاتمار فيذهب بهاؤك ولاتمازح فيجترى عليك. (1) ستيزه و جدال مكن كه آبرويت مى رود، و شوخى مكن كه بر تو جرأت مى يابند.
18. تواضع من التواضع ألسلام على كل من تمربه، والجلوس دون شرف المجلس. (2) سلام كردن بر هر كه با او برخورد مى كنى و نشستن در پايين مجلس از تواضع و فروتنى ا ست.
19. نشاط و سرحال بودن اذا نشطت القلوب، فاودعوها واذا نفرت فودعوها. (3) چون دلها با نشاط بود در آن علم و حكمت وديعت نهيد، و چون بى نشاط و ملول شد آنها را رها كنيد.
20. رعايت حال ليس من الأدب، إظهار الفرح عند المحزون. (4) شادمانى نزد فرد اندوهمند دور از ادب است.
21. ارزش تواضع ألتواضع نعمة، لايحسد عليها. (5) فروتنى نعمتى است كه مورد رشك قرار نمى گيرد.
22. پند در خلوت من وعظ اخاه سرا، فقد زانه و من وعظه، علانية فقد شانه. (6) آنكه برادر خود را پنهانى اندرز مى دهد او را آراسته است، و آنكه آشكار و در حضور ديگران اندرز دهد او را بدنام ساخته است.
23. اجتناب از بدى كفاك ادبا لنفسك تجنبك ما تكره من غيرك. (1) براى تأديب خويش است از آنچه بر ديگران نمى پسندى، اجتناب كنى.
24. زيبايى برون و درون حسن الصورة جمال ظاهر، وحسن العقل، جمال باطن. (2) خوبى چهره زيبائى بيرونى و خوبى عقل زيبائى درونى است.
25. نماز شب ان الوصول الى الله عزوجل سفر لايدرك الا باستطاء الليل. (3) (سير براى) رسيدن به خداى متعال سفرى است كه جز به شب روى (شب زنده دارى) ميسر نمى شود.
26. كليد بدى ها جعلت الخبائث في بيت والكذب مفاتيحها. (4) پليديها در خانه اى گرد آمده و دروغ كليد همه آنهاست.
توضيح كوتاه: دروغ خلاف واقع گويى است كه واقعيات را وارونه جلوه مى دهد به يقين به هيچ واقعيت ثابتى پابند نيست وقتى در زندگى انسان تكيه گاهى وجود نداشته باشد او به هر عمل خلافى دست مى زند و به شكل و ناروائى مرتكب مى گردد چون كليد تمام جنائت و بديها را دارد تا روزى كه وارد جهيم گردد.
27. اعتدال در بذل و بخشش ان للجود مقدارا، فاذا زاد عليه فهو سرف. (5) براى بذل و بخشش اندازه‌اى معين است كه چون از آن بگذرد اسراف است.
28. ميزان در احتياط وان للحزم مقدارا، فاذا زاد عليه فهو جبن. (6)
و براى احتياط نيز اندازه اى است كه چون از آن تجاوز كند ترس و جبن است.
29. ايمان و نفع رسانى خصلتان ليس فوقهما شئ ألأيمان بالله، و نفع الأخوان. (1) دو خصلت است كه بالاتر از آن چيزى وجود ندارد 1. ايمان به خدا 2. نفع رسانى به برادران دينى. و در حديث ديگر آمده است بهترين افراد با ايمان نافع ترين آنان به حال مردم مى باشد.
30. كمك به شيعيان يكى ديگر از سيرهء عملى امام عسكرى (عليه السلام)، حمايت و پشتيبانى مالى از شيعيان، بويژه از ياران خاص و نزديك آن حضرت، مى باشد. با يك مطالعه در زندگانى آن حضرت، اين مطلب به خوبى آشكار مى شود كه گاهى برخى از ياران امام، از تنگناى مالى، در محضر امام شكوه مى كردند و حضرت، گرفتارى مالى آنان را بر طرف مى ساخت و گاه حتى پيش از آنكه اظهار كنند، امام مشكل آنان را بر طرف مى ساخت. اين اقدام امام (عليه السلام) مانع از آن مى شد كه آنان زير فشار مالى، جذب دستگاه حكومت ستمگر عباسى شوند. مواردى گذشت و چند مورد هم يادآورى مى شود: در اين زمينه مى توان براى نمونه چند مورد را ياد كرد:
1. " على بن زيد علوى " مى گويد: امام عسكرى (عليه السلام) مبلغى پول به من داد و فرمود: با اين پول كنيزى بخر، زيرا كنيز تو مرده است. وقتى كه به منزل برگشتم، ديدم كنيز مرده است! (2) 2. " ابو هاشم جعفرى " مى گويد: نياز مالى خود را به اطلاع امام رساندم، امام كيسه اى حاوى حدود پانصد دينار به من داد و فرمود: ابو هاشم! اين را بگير و اگر كم است عذر ما
را بپذير! (1) 3. " ابو طاهر بن بلال " يك سال به حج مشرف شد و در مراسم حج مشاهده كرد كه " على بن جعفر " (2) مبالغ هنگفتى انفاق كرد. وقتى كه از حج بازگشت، جريان را به امام گزارش كرد. امام در پاسخ نوشت:
" قبلا دستور داده بوديم صد هزار دينار به وى بدهند، سپس مجددا بالغ بر همين مبلغ براى او حواله كرديم ولى او براى رعايت حال ما نپذيرفت ". بعد از اين جريان " على بن جعفر " به حضور امام شرفياب شد، به دستور حضرت سى هزار دينار به وى پرداخت گرديد. (3) اين روايت نشان مى دهد كه " على بن جعفر " مبالغ درشتى در حجاز توزيع مى كرده است، و اگر چه مورد مصرف آنها در روايت معين نشده ولى حجم بزرگ پولها نشان مى دهد كه اين، يك برنامهء وسيع و طراحى شده بوده و طبعا شيعيان نيازمند و شخصيتهاى بزرگ و برجسته ومبارز شيعه از آن برخوردار مى شده اند و اين برنامه با آگاهى و هدايت و حمايت مالى امام اجرا مى شده است.
البته پرداخت چنين مبلغهايى با توجه به محدوديت امام، نبايد موجب ترديد يا انكار گردد زيرا بر رغم آنكه فعاليتهاى اجتماعى و سياسى امام به شدت تحت كنتزل حكومت عباسى بود، رقمهاى قابل توجهى از شيعيان مناطق مختلف، توسط نمايندگان امام به آن حضرت مى رسيد. مثلا تاريخ مى گويد: شخصى از " جرجان " به محضر امام
رسيد و اموالى را كه شيعيان آن منطقه فرستاده بودند به پيشكار امام به نام " مبارك " تسليم كرد، (1) يا شخصى كه از منطقهء جبل (قسمتهاى كوهستانى ايران تا قزوين و همدان) با راهنمايى يك نفر علوى به حضور امام رسيده بود، چهار هزار دينار به امام تقديم كرد، (2) يا چنان كه قبلا گفتيم، نمايندهء امام در قم (احمد بن اسحق) صد و شصت كيسهء طلا و نقره كه از شيعيان آن شهر تحويل گرفته بود، به امام تسليم كرد. (3) غير از اينها اموال و وجوه قابل توجهى نيز توسط نمايندگان امام عسكرى (عليه السلام) جمع آورى شده بود كه تحويل آنها تا زمان شهادت حضرت به تأخير افتاد و طبعا به پيشگاه حضرت ولى عصر تقديم شد كه مى توان به عنوان نمونه از اموال فراوانى ياد كرد كه در اختيار " ابراهيم بن مهزيار " بوده و پس از مرگ او پسرش " محمد " به نمايندهء امام عصر تحويل داد. (4) توجيه سياسى رجال شيعه از جالب‌ترين فعاليتهاى سياسى امام عسكرى (عليه السلام) تقويت و توجيه سياسى رجال مهم شيعه در برابر فشارها و سختيها، در جهت حمايت از آرمانهاى بلند تشيع بود. از آنجا كه شخصيتهاى بزرگ شيعه در فشار بيشترى بودند، امام به تناسب مورد، هر يك از آنان را به نحوى دل گرم و راهنمايى مى نمود و روحيهء آنان را بالا مى برد تا ميزان تحمل و صبر و آگاهى آنان در برابر فشارها، تنگناها و فقر و تنگدستى ها فزونى يابد و بتوانند مسئوليت بزرگ اجتماعى و سياسى و وظايف دينى خود را به خوبى انجام دهند.
" محمد بن حسن بن ميمون " مى گويد: نامه اى به امام عسكرى (عليه السلام) نوشتم و از فقر و تنگدستى شكوه كردم، ولى بعدا پيش خود گفتم: مگر امام صادق (عليه السلام) نفرموده است كه:
فقر با ما بهتر از توانگرى با ديگران است، و كشته شدن با ما بهتر از زنده ماندن با دشمنان ما است.
امام در پاسخ نوشت:
هرگاه گناهان دوستان ما فزون گردد، خداوند آنها را به فقر گرفتار مى سازد و گاهى از بسيارى از گناهان آنان در مى گذرد. همچنان كه پيش خود گفته اى، فقر با ما بهتر از توانگرى با ديگران است. ما براى كسانى كه به ما پناهنده شوند، پناهگاهيم، و براى كسانى كه از ما هدايت بجويند، نوريم. ما نگهدار كسانى هستيم كه (براى نجات از گمراهى) به ما متوسل مى شوند. هر كس ما را دوست بدارد، در رتبهء بلند (تقرب به خدا) با ماست، و كسى كه پيرو راه ما نباشد، به سوى آتش خواهد رفت. (1) نمونهء ديگر در اين زمينه نامه اى است كه امام عسكرى (عليه السلام) به " على بن حسين بن بابويه قمى "، يكى از فقهاى بزرگ شيعه، نوشته است. امام در اين نامه پس از ذكر يك سلسله توصيه ها و رهنمودهاى لازم، چنين ياد آورى مى كند: صبر كن و منتظر فرج باش كه پيامبر فرموده است: برترين اعمال امت من انتظار فرج است. (آنچنان كه گذشت) استفادهء گسترده از آگاهى غيبى مى دانيم كه امامان، در پرتو ارتباط با پروردگار جهان، از آگاهى غيبى برخوردار بودند و در مواردى كه اساس حقانيت اسلام يا مصالح عالى امت اسلامى (همچون مشروعيت امامت آنان) در معرض خطر قرار مى گرفت، از اين آگاهى به صورت " ابزار هدايت " استفاده مىكردند. پيشگوييها و گزارشهاى غيبى امامان، بخش مهمى از زندگينامهء آنان را تشكيل مى دهد، اما با يك مطالعه در زندگانى امام عسكرى چنين به نظر مى رسد كه: آن حضرت بيش از امامان ديگر، آگاهى غيبى خود را آشكار مى ساخته است.
بر اساس تحقيق يكى از دانشمندان معاصر، از كرامات و گزارشهاى غيبى و اقدامات خارق العادهء امام عسكرى (عليه السلام)، " قطب راوندى " در كتاب " خرائج " جمعا چهل مورد، " سيد بحرانى " در " مدينة المعاجز " صد و سى و چهار مورد، " شيخ حر عاملى " در " اثبات الهداة " صد و سى و شش مورد، و " علامهء مجلسى " در " بحار الانوار " هشتاد و يك مورد را ثبت كرده اند (2) و
اين امر، به خوبى روشنگر فزونى فشارها و نامساعد بودن اوضاع بوده است كه مستلزم بروز كرامات و گزارشهاى غيبى از ناحيهء آن حضرت گرديده است.
گويا عامل ديگرى نيز در اين زمينه بى تأثير نبوده است و آن اعتقاد گروهى از شيعيان به امامت " محمد بن على "، برادر حضرت عسكرى، در زمان حيات امام هادى بوده است. اين گروه بر اساس همين پندار او را در محضر امام هادى احترام مى كردند، ولى حضرت با اين پندار، مبارزه مى كرد و آنان را به امامت فرزندش حسن عسكرى راهنمايى مى نمود.
پس از شهادت حضرت هادى گروهى از خيانتكاران و نادانان، همچون " ابن ماهويه " اين پندار را دستاويز قرار داده و به اغواى مردم و منحرف ساختن افكار از امامت حضرت عسكرى مى پرداخت.
اين عوامل دست به دست هم داده و موجب شك و ترديد گروهى از شيعيان در امامت آن حضرت، در آغاز كار گرديده بود، چنان كه برخى از آنان در صدد آزمايش امام برمىآمدند (1) و برخى ديگر در اين زمينه با امام مكاتبه مى كردند. (2) اين تزلزلها به حدى بود كه امام در پاسخ گروهى از شيعيان، در اين زمينه با آزردگى و رنجش فراوانى نوشت:
" هيچ يك از پدرانم، مانند من، گرفتار شك و تزلزل شيعيان در امر امامت نشده اند... ". (3) امام عسكرى براى زدودن زنگار اين شكها و ترديدها، و نيز گاه براى حفظ ياران خود از خطر، يا دلگرمى آنان، و يا هدايت گمراهان، ناگزير مى شد پرده‌هاى حجاب را كنار زده، از آن سوى جهان ظاهر، خبر دهد، و اين، از مؤثرترين شيوه‌هاى جلب مخالفان و تقويت ايمان شيعيان بود.
" ابو هاشم جعفرى " كه قبلا گفتيم يكى از نزديكترين ياران امام بود، مى گويد: هر وقت
به حضور امام عسكرى (عليه السلام) مى رسيدم، برهان و نشانهء تازه اى بر امامت او، مشاهده مى كردم. (1) اينك كه انگيزه‌هاى امام در اين زمينه روشن گرديد، چند نمونه از پيشگوييهاى غيبى امام عسكرى (عليه السلام) را از نظر خوانندگان گرامى مىگذرانيم:
1. " محمد بن على سمرى " كه يكى از نزديكترين و صميمى ترين ياران امام مى باشد، مى گويد: حضرت عسكرى (عليه السلام) طى نامه اى به من نوشت: " فتنه اى براى شما پيش خواهد آمد، آماده باشيد ".
بعد از سه روز در ميان افراد بنى هاشم اختلافى روى داد. به امام نوشتم: آيا اين همان فتنه است؟ حضرت پاسخ داد: " اين، آن نيست! مواظب باشيد! ". چند روز بعد " معتز " كشته شد! (2) 2. امام حدود بيست روز پيش از قتل " معتز " به " اسحاق بن جعفر زبيرى " نوشت: در خانهء خود بمان، حادثهء مهمى رخ خواهد داد! وى مى گويد: پس از آنكه " بريحه " كشته شد، به محضر امام نوشتم: حادثه اى كه گفته بوديد، رخ داد، اينك چه كار كنم؟ امام پاسخ داد: حادثه اى كه گفتم: حادثهء ديگرى است! طولى نكشيد " معتز " كشته شد! (3) 3. " محمد بن حمزهء سروى " مى گويد: توسط " ابو هاشم جعفرى " كه از نزديكترين ياران حضرت عسكرى (عليه السلام) بود، نامه اى به آن حضرت نوشتم و در خواست كردم دعائى در حق من بكند تا توانگر شوم. امام به خط خود جواب داد: مژده باد بر تو! خداوند به اين زودى تو را بى نياز گرداند. پسر عموى تو " يحيى بن حمزه " درگذشت و وارثى ندارد، دارايى او كه
صد هزار درهم است به زودى به دست تو خواهد رسيد. (1) 4. " ابوهاشم جعفرى " مى گويد: زندانى بودم. از فشار زندان وسنگينى غل و زنجير به حضرت شكايت كردم. امام در پاسخ نوشت: امروز نماز ظهر را در منزل خودخواهى خواند. طولى نكشيد از زندان خلاص شدم و نماز را در منزل خواندم! (2) 5. " احمد بن محمد " مى گويد: موقعى كه " مهتدى "، خليفهء عباسى، شروع به كشتار " موالى " كرد، طى نامه اى به حضرت عسكرى (عليه السلام) نوشتم: شكر خدا كه خليفه گرفتارى پيدا كرده و فرصت مزاحمت به شما را ندارد، شنيده ام شما را تهديد مى كرده و مى گفته:
" بايد اينها را از روى زمين بردارم ".
امام در پاسخ با خط خود نوشت: عمر او كوتاه‌تر از آن خواهد بود كه اين تهديدها را عملى كند. از امروز بشمار، در روز ششم با خوارى و خفت كشته خواهد شد. شش روز بعد، همان گونه كه امام پيشگويى كرده بود، مهتدى به قتل رسيد. (3) 6. " جعفر بن محمد قلانسى " مى گويد: برادرم محمد كه همسرش آبستن بود، نامه اى به حضرت عسكرى (عليه السلام) نوشت و خواهش كرد كه حضرت دعا كند زايمان همسرش بى خطر، و نوزاد او پسر باشد. امام در پاسخ نوشت: خداوند فرزند پسر به تو عنايت مى كند، و " محمد " و " عبد الرحمن " دو اسم خوبى هستند. آن زن پسر آن هم دو قلو زاييد، يكى را محمد و ديگرى را عبد الرحمن نام نهادند. (4) 7. " محمد بن عياش " مى گويد: چند نفر بوديم كه در مورد كرامات امام عسكرى (عليه السلام) با
هم گفتگو مى كرديم. فردى ناصبى (دشمن اهل بيت) گفت: من نوشته اى بدون مركب براى او مىنويسم، اگر آن را پاسخ داد، مى پذيرم كه او بر حق است.
ما مسائل خود را نوشتيم. ناصبى نيز بدون مركب، روى برگه اى مطلب خود را نوشت و آن را با نامه ها به خدمت امام فرستاديم. حضرت پاسخ سؤالهاى ما را مرقوم فرمود و روى برگهء مربوط به ناصبى، اسم او و اسم پدرش را نوشت! ناصبى چون آن را ديد از هوش رفت، و چون به هوش آمد، حقانيت حضرت را تصديق كرد و در زمرهء شيعيان قرار گرفت. (1) 8. " اسماعيل بن محمد " مى گويد: بر در خانهء امام عسكرى (عليه السلام) نشستم. وقتى امام بيرون آمد، جلو رفتم و از فقر و نيازمندى خويش شكوه كردم و سوگند خوردم كه حتى يك درهم ندارم!
امام فرمود: سوگند ياد مى كنى، در صورتى كه دويست دينار در خاك پنهان كرده اى؟! آنگاه افزود: اين را براى آن نگفتم كه به تو عطائى نكنم، و آنگاه رو به غلام خود كرد و فرمود: آنچه همراه دارى به او بده. غلام امام (عليه السلام) صد دينار به من داد. خداى متعال را سپاس گفتم و باز گشتم. حضرت فرمود: مى ترسم آن دويست دينار را، در وقتى كه بسيار نيازمند آن هستى، از دست بدهد، من سراغ دينارها رفتم و آنها را در جاى خود يافتم. جايشان را عوض كردم و طورى پنهان ساختم كه هيچكس مطلع نشود. از اين قضيه مدتى گذشت. به آن پول نيازمند شدم. سراغ آنها رفتم چيزى نيافتم و اين امر بر من بسيار گران آمد. بعدا فهميدم پسرم جاى آنها را يافته و دينارها را برداشته و برده است! در نتيجه چيزى از آنها به دست من نرسيد و همان طور شد كه امام فرموده بود! (2) 9. " جعفر بن محمد " مى گويد: امام عسكرى (عليه السلام) در راه حركت مى كرد و ما در ركاب او بوديم. من آرزو داشتم كه داراى فرزندى شوم، در دلم گفتم: اى ابا محمد (عسكرى) آيا
من صاحب فرزندى خواهم شد؟ در اين هنگام امام نگاهى به من كرد و با سر اشاره كرد كه: آرى. در دلم گفتم: پسر خواهد شد؟ حضرت با سر اشاره كرد كه: نه! چندى بعد خدا فرزند دخترى به ما داد! (1) 10. " على بن محمد بن زياد " مى گويد: نام‌هاى از طرف حضرت به من رسيد كه: خطرى تو را تهديد مى كند، از خانه خارج نشو. در آن روزها يك گرفتارى براى من پيش آمد كه از آن وحشت كردم، نامه اى به امام نوشتم و پرسيدم كه: اين همان خطر است؟ امام در پاسخ نوشت: خطرى كه گفتيم از اين بدتر خواهد بود. طولى نكشيد به خاطر " جعفر بن محمود " تحت تعقيب قرار گرفتم، و از طرف حكومت براى دستگير كنندهء من صد هزار درهم جايزه اعلام گرديد! (2) آماده سازى شيعيان براى دوران غيبت از آنجا كه غائب شدن امام و رهبر هر جمعيتى، يك حادثهء غير طبيعى و نامأنوس است و باور كردن و تحمل مشكلات ناشى از آن براى نوع مردم دشوار مى باشد، پيامبر اسلام و امامان پيشين بتدريج مردم را با اين موضوع آشنا ساخته و افكار را براى پذيرش آن آماده مى كردند. اين تلاش در عصر امام هادى (عليه السلام) و امام عسكرى (عليه السلام) كه زمان غيبت نزديك مى شد، به صورت محسوس‌ترى به چشم مى خورد. چنان كه در زندگانى امام هادى ديديم، آن حضرت اقدامات خود را نوعا توسط نمايندگان انجام مى داد و كمتر شخصا با افراد تماس مى گرفت. اين معنا در زمان امام عسكرى (عليه السلام) جلوهء بيشترى يافت، زيرا امام از يك طرف، با وجود تأكيد بر تولد حضرت مهدى (عليه السلام) او را تنها به شيعيان خاص و بسيار نزديك نشان مى داد و از طرف ديگر تماس مستقيم شيعيان با خود آن حضرت روز بروز محدودتر و كمتر مى شد، به طورى كه حتى در خود شهر سامراء به مراجعات و مسائل شيعيان از طريق نامه يا توسط نمايندگان خويش پاسخ مى داد و
بدين ترتيب آنان را براى تحمل اوضاع و شرائط و تكاليف عصر غيبت و ارتباط غير مستقيم با امام آماده مى ساخت، و چنان كه خواهيم ديد اين همان روشى است كه بعدا امام دوازدهم در زمان غيبت صغرى در پيش گرفت و شيعيان را بتدريج براى دوران غيبت كبرى آماده ساخت.
پيشگويى غيبت مهدى (عج) " احمد بن اسحاق "، يكى از ياران خاص و گرانقدر امام عسكرى (عليه السلام) است مى گويد: به حضور امام عسكرى (عليه السلام) رسيدم مى خواستم دربارهء امام بعد از او بپرسم، حضرت پيش از سؤال من فرمود: اى " احمد بن اسحاق "! خداوند از زمانى كه آدم را آفريده تا روز رستاخيز، هرگز زمين را از " حجت " خالى نگذاشته و نمى گذارد. خداوند از بركت وجود " حجت " خود در زمين، بلا را از مردم جهان دفع مى كند و باران مى فرستد و بركات نهفته در دل زمين را آشكار مى سازد. عرض كردم: پيشوا و امام بعد از شما كيست؟ حضرت به سرعت برخاست و به اطاق ديگر رفت و طولى نكشيد كه برگشت، در حالى كه پسر بچه اى را كه حدود سه سال داشت و رخسارش همچون ماه شب چهارده مى درخشيد به دوش گرفته بود. فرمود: " احمد بن اسحاق "! اگر پيش خدا و امامان محترم نبودى، اين پسرم را به تو، نشان نمى دادم، او همنام و هم كنيهء رسول خداست، زمين را پر از عدل و داد مى كند چنان كه از ظلم و جور پر شده است. او در ميان اين امت (از نظر طول غيبت) همچون " خضر " و " ذوالقرنين " است، او غيبتى خواهد داشت كه (در اثر طولانى بودن آن) بسيارى به شك خواهند افتاد و تنها كسانى كه خداوند آنان را در اعتقاد به امامت او ثابت نگه داشته وتوفيق دعا جهت تعجيل قيام وظهور او مى بخشد، از گمراهى نجات مى يابند.... (1) جلوهء درخشان حقيقت با تمام دشمنيها وكينه توزيهايى كه درباريان عباسى نسبت به امام عسكرى (عليه السلام)
داشتند، عظمت معنوى و فروغ كمالات او گاه آنان را چنان تحت تأثير قرار مى داد كه ناگزير در برابر آن حضرت سر تعظيم فرود مى آوردند و زبان به مدح و ستايش آن بزرگوار مى گشودند. " عبيدالله بن خاقان " از درباريان و رجال مهم حكومت عباسى بود و پسرش " احمد " متصدى اراضى " قم " و مأمور اخذ ماليات اين شهر و از ناصبيان (دشمنان امامان) شمرده مى شد. حسن بن محمد اشعرى و محمد بن يحيى و ديگران آورده اند كه روزى در مجلس او سخن از علويان و عقايدشان به ميان آمد. " احمد " گفت:
من در " سامراء " كسى از علويان را از نظر روش و وقار و عفت و نجابت و فضيلت و عظمت در ميان خانوادهء خويش و تمامى بنى هاشم مانند: حسن بن على بن محمد (امام عسكرى) نديدم. خاندانش او را بر بزرگسالان و سران خود، مقدم مى داشتند. در نزد سران سپاه و وزيران و عموم مردم نيز همين وضع را داشت. به ياد دارم روزى نزد پدرم بودم، دربانان خبر آوردند: ابو محمد، ابن الرضا (1) (امام حسن عسكرى (عليه السلام)) مى خواهد وارد شود، پدرم با صداى بلند گفت: بگذاريد وارد شود. من از اينكه دربانان نزد پدرم از او با كنيه و با احترام ياد كردند، شگفت زده شدم، زيرا نزد پدرم جز خليفه يا وليعهد يا كسى را كه خليفه دستور داده بود او را به كنيه (2) ياد كنند، اين گونه ياد نمى كردند. آنگاه مردى گندم گون، خوش قامت، خوشرو، نيكو اندام، جوان و داراى هيبت وجلالت وارد شد. چون چشم پدرم به او افتاد، از جا برخاست و چند گام به استقبال او رفت. به ياد نداشتم پدرم نسبت به كسى از بنى هاشم يا فرماندهان سپاه چنين احترامى ابراز كرده باشد. پدرم دست در گردن او انداخت و صورت و سينهء او را بوسيد و دست او را گرفت و بر جاى نماز خود كه در آنجا نشسته بود، نشانيد، و خود، روبروى او نشست و با او به صحبت پرداخت، و در ضمن صحبت، به او " فدايت شوم "
مى گفت. من از آنچه مى ديدم در شگفت بودم. ناگاه دربانى آمد و گفت " موفق " عباسى (برادر خليفه) آمده است و مى خواهد وارد شود. معمول اين بود كه هرگاه " موفق " مى آمد، پيش از او دربانان و نيز فرماندهان ويژهء سپاه او مى آمدند و در فاصلهء در ورودى قصر تا مجلس پدرم در دو صف مى ايستادند و به همين حال مى ماندند و " موفق " از ميان آنها عبور مى كرد. بارى، پدرم پيوسته متوجه " ابومحمد " (امام عسكرى (عليه السلام)) بود و با او گفتگو مى كرد تا آنگاه كه چشمش به غلامان مخصوص " موفق " افتاد، و به دربانان خود دستور داد او را از پشت صف ببرند تا " موفق " او را نبيند. ابومحمد برخاست و پدرم نيز برخاست و دست در گردن او انداخت و با او خداحافظى كرد و او بيرون رفت. من به دربانان و غلامان پدرم گفتم: وه! اين چه كسى بود كه او را در حضور پدرم به كنيه ياد كرديد و پدرم نيز با او چنين رفتار كرد؟! گفتند: او يكى از علويان است كه به او " حسن بن على (صلى الله عليه وآله و سلم) " مى گويند و به " ابن الرضا " معروف است. تعجب من بيشتر شد و آن روز همه اش در فكر او و رفتار پدرم با او بودم تا شب شد. عادت پدرم اين بود كه پس از نماز عشاء مى نشست و گزارشها و امورى را كه لازم بود به اطلاع خليفه برساند، بررسى مى كرد. وقتى نماز خواند و نشست، من آمدم و نزد او نشستم. كسى پيش او نبود. پرسيد:
احمد! كارى دارى؟
گفتم: آرى پدر، اگر اجازه مى دهى بگويم. گفت: اجازه دارى.
گفتم: پدر! اين مرد كه صبح او را ديدم چه كسى بود كه نسبت به او چنين تواضع و احترام نمودى و در سخنانت، به او " فدايت شوم " مى گفتى و خود و پدر و مادرت را فداى او مى ساختى؟! گفت: پسرم! او امام " رافضيان " (1)، " حسن بن على " معروف به " ابن الرضا " است. آنگاه اندكى سكوت كرد. من نيز ساكت ماندم. سپس گفت: پسرم! اگر خلافت از دست خلفاى بنى عباس بيرون رود، كسى از بنى هاشم جز او سزاوار آن نيست، و اين به خاطر فضيلت و عفت و زهد و عبادت و اخلاق نيكو و شايستهء اوست، پدر او نيز مردى
بزرگوار و با فضيلت بود. با اين سخنان انديشه و نگرانى ام بيشتر و خشمم نسبت به پدر، فزونتر شد. ديگر هم و غمى جز اين نداشتم كه دربارهء ابن الرضا پرس و جو كنم و پيرامون او كاوش و بررسى نمايم. از هيچ يك از بنى هاشم و سران سپاه و نويسندگان و قاضيان و فقيهان و ديگر افراد دربارهء او سوالى نكردم جز آنكه او را در نظر آنان در نهايت بزرگى و ارجمندى و والايى يافتم، همه از او به نيكى ياد مى كردند و او را بر تمامى خاندان و بزرگان خويش مقدم مى شمردند. (بدين گونه) مقام او، در نظرم بالا رفت، زيرا هيچ دوست و دشمنى را نديدم مگر آنكه در مورد او به نيكى سخن مى گفت و او را مى ستود.... (1) مرز مسائل اخلاقى سوال و درخواست را كنار بگذار مادام كه توان تحمل فقر را دارى چون بر هر روزى، خير جديدى هست كه خداوند نصيب مى فرمايد و اصرار در درخواستها، آبروى فرد را مى برد، مگر آنكه در اثر درخواست درى گشوده گردد كه وارد شدن بر آن خوب و نيكو گردد. بدان! جود و بخشش، اندازه و حدى دارد اگر از حد آن تجاوز كند پس اسراف است، حزم و احتياط را اندازه است اگر از آن تجاوز كند پس ترس و جبن است، اقتصاد وميانه روى را اندازه اى است اگر از آن تجاوز نمايد پس بخل است و شجاعت را اندازه و حدى است اگر از آن تجاوز نمايد پس تهور و بى باكى است. (2) تجربه، آموزش جديد شهوات، خاطراتى از هوى و هوس فرد است، عقول و انديشه‌ها سكون و وقار مىآفريند، در تجربه‌ها علم و آموزش جديدى است. عبرت گيرى مفيد رشد و پيشرفت
است، از نظر ادب گيرى كافى است اجتناب ورزى از چيزهايى كه افراد ديگرى دوست ندارى، حذر نما از هر زكى گونه نشين و گوشه گير. (1) جمال باطنى امام حسن عسكرى (عليه السلام) فرمودند: حسن صورت، جمال ظاهرى و آراستگى بيرونى است، حسن عقل، جمال باطنى و درونى است.
بخشى از نامهء امام امام (عليه السلام) در نامه اى كه به برخى از شيعيان نوشته بودند آمده است:
" آنچه مقدر است پيش خواهد آمد پس به خداى عزيز و جليل، توكل نما تنها به او اعتماد وثوق داشته باش كه تو را نااميد نمى سازد تو از برادر دينى خود شكايت كرده بودى يقين بدان كه خداوند به كسى قطع صله رحم نمايد كمك نمى كند، خداوند متعال مترصد ظلم و ستم هر ستمگر و ظالم است، كسى كه مورد ظلم واقع شده است خداوند متعال او را يارى و نصرت مى دهد چون او قادر و توانا است.
درخواست دعا كرده بودى بدان خداوند متعال، حافظ، ناصر و ياور و پوشاننده عيوب است و اميدوارم خداوند متعال حق خويش و حق اولياى خود را به تو بشناساند آن مقدارى كه ديگران نابينا گشته اند.
و آن نعمتى را كه به تو داده است باز نستاند او ولى و حميد مىباشد.
بدان در بهشت دربى است كه به آن " باب معروف " مى گويند از آن در جز اهل احسان و نيكوكارى وارد نمى شوند، نيكوكاران و خيرخواهان در دنيا همان اهل معروف و نيكوكارى در آخرت مى باشند. (2) سلام و درود بر امام (عليه السلام) مرحوم شيخ طوسى در كتاب " مصباح التهجد " در رديف سلام و صلوات بر پيشوايان معصوم (عليه السلام) دعا و سلام زير را در حق امام حسن عسكرى (عليه السلام) آورده است:
" اللهم صل على الحسن بن على بن محمد البر، الصادق، الوفى، النور، المضى فازن علمك والمذكر بتوحيدك، وولى أمرك وخلف الأئمة الراشدين والحجة على اهل الدنيا فصل عليه يا رب أفضل ما صليت على احد من اصفيائك وحججك وأولاد رسلك يا ا له العالمين ". (1) خدايا! درود سلام خود را بر حسن بن على بن محمد، نيكوكار، پارسا، صادق و درستكار ووفى و نور و خازن علم تو و يادآور توحيد و ولى امر تو برسان، او يادگار پيشوايان راشدين و حجج و اولاد پيامبران مى باشد، خدايا بهترين صلوات و درودهاى خود را به او برسان اى آفريدگار جهانيان!
بخش پنجم F ياران و روايتگران امام حسن عسكرى (عليه السلام)
بخش پنجم / ياران و روايتگران امام حسن عسكرى (ع)...
برخى از ياران و راويان امام (عليه السلام) هر چند به علت محدوديت عصر زندگى امام و خفقان حاكم بر جامعهء آن روز، ياران ويژهء امام عسكرى (عليه السلام) بسيار نيست، اما همان افرادى كه از فيض محضر امام برخوردار شده اند از زمرهء بزرگ‌ مردان الهى و علماى پارسا به شمار مى روند، كه به معرفى چند نفر بسنده مى كنيم:
1. " احمد بن اسحاق اشعرى قمى ":
از ياران ويژه و كارگزاران امام عسكرى (عليه السلام) و بزرگ قمى ها مى باشد، مسائل اهل قم را او نزد امام مى برد و پاسخ مى گرفت، او زمان امام جواد و امام هادى (عليه السلام) هر دو را نيز دريافته و از آن بزرگواران هم روايت كرده است. (1) او يكى از اصحاب و روايتگران امام حسن عسكرى (عليه السلام) مى باشد مرحوم صدوق آن در " اكمال الدين " از احمد بن حمران داستان نگارش نامه را در ارتباط ميلاد حضرت قائم (عج) آورده است. (2) " احمد بن اسحاق " به جناب " حسين بن روح " - نايب سوم امام عصر در غيبت صغرى - نامه نوشت و اجازه خواست به حج برود، اجازه صادر و پارچه اى هم براى او فرستاده شد، احمد گفت به من خبر وفاتم داده شده است، و در بازگشت از حج در حلوان (پل ذهاب فعلى) در گذشت. (3) " سعد بن عبد الله " در مورد وفات " احمد بن اسحاق " مى گويد: او در سه فرسخى
حلوان (پل ذهاب " تب كرد، و سخت بيمار شد چنان كه از او مأيوس شديم، چون به حلوان درآمديم در كاروانسرائى منزل گرفتيم، " احمد "، گفت مرا امشب تنها بگذاريد و خود به جايگاههاى خود برويد، هر كس به جايگاه خود رفت، نزديك صبح به فكر افتادم، چشم گشودم " كافور " خادم مولاى خود امام عسكرى (عليه السلام) را ديدم كه مى گويد:
" احسن الله بالخير عزائكم، وجبر بالمحبوب رزيتكم - خداوند شما را تسليت نيكو دهد و به پاداش پسنديده، مصيبتان را جبران فرمايد ".
آنگاه گفت: غسل و كفن مصاحب شما احمد انجام شد، برخيزيد و او را دفن كنيد، همانا او به جهت قرب به خداى متعال، نزد مولايتان از همهء شما گرامى تر است "، آنگاه از نظر ما پنهان شد. (1) 2. " ابو هاشم، داود بن قاسم جعفرى ":
از نسل جناب جعفر طيار (عليه السلام) (2) و از بزرگان دودمان خويش و اهل بغداد بود، در خدمت ائمه (صلى الله عليه وآله و سلم) مقام و منزلتى بزرگ داشت، عهد امام جواد و امام هادى و امام عسكرى را درك كرد، و در اوائل غيبت صغرى از ناحيهء امام عصر (عليه السلام) از وكلاء و كارگزاران نيز بوده است.
ابو هاشم به ائمه (عليه السلام) بسيار نزديك بود و از دوستداران صميمى و ياران ويژهء آنان محسوب مى شد، و روايات بسيارى از آن بزرگواران نقل كرده و كتابى نيز تأليف نموده است كه گروهى از بزرگان شيعه از كتاب او روايت كرده اند. (3) ابو هاشم مردى آزاده و شجاع و بى باك بود، هنگامى كه سر " يحيى بن عمر زيدى " (4) را نزد " محمد بن عبد الله بن طاهر " والى بغداد آوردند، برخى اين پيروزى را به او تبريك و
تهنيت مى گفتند، ابو هاشم نزد والى رفت و بى ترس و واهمه، خطاب به او گفت: امير!
آمده ام به تو در مورد چيزى تبريك بگويم كه اگر رسول خدا (صلى الله عليه وآله) حيات مى داشت براى آن سوگوارى مى كرد!
3. " عبد الله بن جعفر حميرى ":
از بزرگان قم و جزو اصحاب پاك امام حسن عسكرى است، كتابهاى بسيارى نوشته است كه از آن جمله كتاب " قرب الأسناد " مى باشد كه همواره مورد توجه بزرگان علما و فقهاى شيعه بوده و هست.
عبد الله بن جعفر در سال 290 و اندى به كوفه رفت و مردم كوفه از او حديث فرا گرفتند ". (1) 4. " ابو عمرو، عثمان بن سعيد عمرى ":
نائب اول امام قائم " عجل الله تعالى فرجه الشريف " در غيبت صغرى است، مردى بزرگوار و موثق و از بزرگان اصحاب و وكلاى امام هادى، امام عسكرى و امام قائم (صلى الله عليه وآله و سلم) مى باشد، از سن يازده سالگى در خدمت حضرت امام هادى (عليه السلام) نشو و نما يافته و رابط و واسطه ميان مردم و ائمه ثلاثه مى بود.
هم چنان كه اشاره شد او نخستين نائب، از نواب خاص امام عصر (عج) است و قبلا نيز امام هادى و امام عسكرى (عليه السلام) مردم را به وى ارجاع مى دادند تا مسائل و احكام را از او فرا گيرند، امام هادى و امام عسكرى (عليه السلام) هر يك درباره او مى فرمودند:
ابو عمر و (عثمان بن سعيد) مورد وثوق و امين من است، آن چه نقل كند از من نقل مى كند، و آنچه به شما برساند از جانب من به شما رسانده است. (2) 5. ابو البخترى:
مؤدب و تعليم دهندهء فرزندان حجاج او از اصحاب و ياران ابومحمد امام حسن
عسكرى (عليه السلام) مى باشد آنچنان كه در رجال شيخ طوسى (قدس سره) آمده است. ابن شهر آشوب هم در " مناقب " خود از اصحاب امام حسن عسكرى (عليه السلام) شمرده است و در مورد امامت آن امام همام، حديثى توسط او نقل كرده است. (1) 6. ابو الهيثم بن سيابه:
او از راويان امام حسن عسكرى (عليه السلام) مى باشد احمد بن حسين بن عمر بن يزيد معجزه اى در مورد امام حسن عسكرى (عليه السلام) روايت كرده است. (2) 7. يعقوب بن منقوش:
او از اصحاب امام هادى و امام حسن عسكرى (صلى الله عليه وآله و سلم) مى باشد قصه رؤيت امام زمان (عج) را روايت نموده است. (3) 8. ابراهيم بن عبده نيشابورى:
صاحب قاموس الرجال او را از اصحاب و روايتگران امام هادى و امام حسن عسكرى (صلى الله عليه وآله و سلم) شمرده است او توقيعاتى از امام زمان (عج) نقل نموده است و در كتاب " كافى " در باب افرادى كه امام (عليه السلام) را رؤيت نموده اند نام او را آورده است ". (4) 9. ابراهيم بن محمد بن فارس:
او يكى ديگر از اصحاب و ياران و روايتگران امام حسن عسكرى (عليه السلام) مى باشد در كتاب غيبت فضل بن شاذان آمده است او ابراهيم بن محمد از شهر عمرو بن عوف (از بستگان تشكيلات عباسى " فرار نموده وارد عسكرى (عليه السلام) گرديد امام (عليه السلام) به او دلدارى داد كه خداوند او را از شر دشمن محافظت خواهد نمود وجريان آنچنان رخ داد كه امام (عليه السلام) دعا فرموده بود عمرو گرفتار شد و به دست رقيبش كشته شد و اعضاى بدنش قطعه
قطعه گرديد. (1) 10. ابراهيم بن يزيد:
مرحوم شيخ طوسى در رجال خود، او را از اصحاب و ياران امام عسكرى (عليه السلام) شمرده است و در قاموس الرجال او را به عنوان يكى از روايتگران امام آورده است. (2) 11. احمد بن ابراهيم مراغى:
مرحوم شيخ طوسى او را در رجال خود از اصحاب عسكرى آورده است او مكنى به ابو حامد از خديجه دختر امام جواد (عليه السلام) در مورد امامت حديثى نقل كرده اند. (3) 12. احمد بن حسين بن اسحاق قمى:
او از ياران امام حسن عسكرى (عليه السلام) است مرحوم صدوق در اكمال الدين از احمد بن حمران داستان نگارش نامه را در ارتباط با ميلاد قائم آورده است. (4) 13. احمد بن محمد حضينى نزيل اهواز:
مرحوم شيخ طوسى در رجال خود او را از اصحاب عسكرى (عليه السلام) نام برده است و برقى هم او را از ياران امام (عليه السلام) شمرده است در اكمال صدوق در حديث 16 او ر از كسانى كه امام قائم (عج) را مشاهده نموده اند ذكر كرده است صاحب قاموس الرجال او را از افراد جليل القدر شمرده است. (5) معتمد عباسى كه همواره از محبوبيت و نفوذ معنوى امام در جامعه نگران بود، چون مى ديد توجه مردم به امام روز به روز بيشتر مى شود و زندان و اختناق و مراقبت تأثير معكوسى دارد، سرانجام به همان شيوهء مرسوم ديرينه متوسل شد و امام را پنهانى مسموم ساخت.
دانشمند نامدار جهان تشيع، " طبرسى "، مى نويسد: بسيارى از دانشمندان ما
گفته اند: امام عسكرى (عليه السلام) بر اثر مسموميت به شهادت رسيد، چنان كه پدرش و جدش و همهء امامان، با شهادت از دنيا رفته اند. (1) " كفعمى "، دانشمند معروف ديگر شيعه، مى گويد: او را " معتمد " مسموم ساخت (2) و " محمد بن جرير بن رستم طبرى "، از دانشمندان شيعى در قرن چهارم، معتقد است كه:
" امام عسكرى (عليه السلام) در اثر مسموميت به درجهء شهادت رسيد ". (3) يكى از نشانه‌هاى شهادت امام توسط دربار عباسى، تحركها و تلاشهاى فوق العاده اى بود كه معتمد عباسى در روزهاى مسموميت و شهادت امام، براى عادى جلوه دادن مرگ آن حضرت از خود نشان داد.
" ابن صباغ مالكى "، يكى از دانشمندان اهل سنت، از قول " عبيدالله بن خاقان "، يكى از درباريان عباسى (كه از احترام او نسبت به امام ياد كرديم) مى نويسد:
"... هنگام درگذشت ابومحمد حسن بن على عسكرى (عليه السلام) معتمد، خليفهء عباسى حال مخصوصى پيدا كرد كه ما از آن شگفت زده شديم و فكر نمى كرديم چنين حالى در او ديده شود. وقتى " ابومحمد " (امام عسكرى) رنجور شد، پنج نفر از اطرافيان خاص خليفه كه همه از فقيهان دربارى بودند، به خانهء او گسيل شدند. معتمد به آنان دستور داد در خانهء ابومحمد بمانند و هر چه روى مى دهد به او گزارش كنند، نيز عده اى را به عنوان پرستار فرستاد تا ملازم او باشند، و همچنين به " قاضى بن بختيار " فرمان داد ده نفر از معتمدين را انتخاب كند و به خانهء ابومحمد بفرستد و آنان هر صبح و شام نزد او بروند و حال او را زير نظر بگيرند. دو يا سه روز بعد به خليفه خبر دادند حال ابومحمد سخت تر شده و بعيد است بهتر شود. خليفه دستور داد شب و روز ملازم خانهء او باشند و آنان پيوسته ملازم خانهء آن بزرگوار بودند تا پس از چند
روزى رحلت فرمود. وقتى خبر درگذشت آن حضرت پخش شد، سامراء به حركت درآمد و سراپا فرياد و ناله گرديد و بازارها تعطيل و مغازه‌ها بسته شد.
بنى هاشم، ديوانيان، امراى لشكر، قاضيان شهر، شعرا، شهود و گواهان و ساير مردم براى شركت در مراسم تشييع حركت كردند، سامراء در آن روز يادآور صحنهء قيامت بود!
وقتى جنازه آمادهء دفن شد، خليفه برادر خود، " عيسى بن متوكل "، را فرستاد تا بر جنازهء آن حضرت نماز بگزارد. هنگامى كه جنازه براى نماز روى زمين گذاشتند، عيسى نزديك رفت و صورت آن حضرت را باز كرد. و به علويان و عباسيان و قاضيان و نويسندگان و شهود نشان داد و گفت: اين " ابومحمد عسكرى " است كه به مرگ طبيعى درگذشته است و فلان و فلان از خدمتگزاران خليفه نيز شاهد بوده اند!! بعد روى جنازه را پوشاند و بر او نماز خواند، و فرمان داد براى دفن ببرند... ". (1) تلاش مذبوحانهء جعفر كذاب " ابو الأديان " مى گويد: من از خدمتگزاران امام عسكرى (عليه السلام) بودم و نامه‌هاى آن حضرت را به شهرها مى بردم. در مرضى كه امام با آن از دنيا رفت، به خدمتش رسيدم. حضرت نامه‌هايى نوشت و فرمود: اينها را به " مدائن " مى برى، پانزده روز در سامراء نخواهى بود، ر روز پانزدهم كه داخل شهر شدى، خواهى ديد كه از خانهء من ناله و شيون بلند است و جسد مرا در محل غسل گذاشته اند.
گفتم: سرور من! اگر چنين شود، امام بعد از شما كيست؟ فرمود هر كس بر جنازهء من نماز گزارد، قائم بعد از من او است. گفتم: نشانهء ديگرى بفرماييد. فرمود: هر كس از آنچه در ميان هميان (كمربند) است خبر دهد، او امام بعد از من است. هيبت و عظمت امام مانع شد كه بپرسم: مقصود از آنچه در هميان است چيست؟
من نامه‌هاى آن حضرت را به " مدائن " بردم و جواب آنها را گرفته و روز پانزدهم وارد سامراء شدم، ديدم همان طور كه امام فرموده بود، از خانهء امام صداى ناله بلند است. نيز ديدم برادرش " جعفر " (كذاب) در كنار خانهء آن حضرت، نشسته و گروهى از شيعيان، اطراف او را گرفته به وى تسليت، و به امامتش تبريك مى گويند (!!!) من از اين جريان يكه خوردم و با خود گفتم: اگر جعفر امام باشد، پس وضع امامت عوض شده است، زيرا من با چشم خود ديده بودم كه جعفر شراب مى خورد و قمار بازى مى كرد و اهل تار و طنبور بود. من هم جلو رفته و رحلت برادرش را تسليت و امامتش را تبريك گفتم، ولى از من چيزى نپرسيد!
در اين هنگام " عقيد "، خادم خانهء امام، بيرون آمد و به جعفر گفت: جنازهء برادرت را كفن كردند، بياييد نماز بخوانيد. جعفر وارد خانه شد. شيعيان در اطراف او بودند.
" سمان " (1) و " حسن بن على " معروف به " سلمه " پيشاپيش آنها قرار داشتند.
وقتى كه به حياط خانه وارد شديم، جنازهء " امام عسكرى (عليه السلام) " را كفن كرده و در تابوت گذاشته بودند. جعفر پيش رفت تا بر جنازهء امام نماز گزارد. وقتى كه خواست تكبير نماز را بگويد، ناگاه كودكى گندمگون و سياه موى كه دندانهاى پيشين قدرى با هم فاصله داشت، بيرون آمد و لباس جعفر را گرفت و او را كنار كشيد و گفت: اى عمو! كنار برو، من بايد بر پدرم نماز بخوانم. جعفر، در حالى كه قيافه اش دگرگون شده بود، كنار رفت. آن كودك بر جنازهء امام نماز خواند و حضرت را در خانهء خود در كنار قبر پدرش امام هادى دفن كردند. بعد همان كودك و رو به من كرد و گفت: اى مرد بصيرى! جواب نامه ها را كه همراه تو است بده! جواب نامه ها را به وى دادم و با خود گفتم: اين دو نشانه (: نماز بر جنازه، و خواستن جواب نامه ها)، حالا فقط هميان مانده. آنگاه پيش جعفر آمدم و ديدم سر و صدايش بلند است. " حاجز وشاء " كه حاضر بود به جعفر گفت: آن كودك كى بود؟!! او مى خواست با اين سؤال جعفر را (كه بى خود ادعاى امامت مى كرد) محكوم كند. جعفر
گفت: والله تا به حال او را نديده ام و نمى شناسم!
در آنجا نشسته بوديم كه گروهى از اهل " قم " آمدند و از امام حسن عسكرى (عليه السلام) پرسيدند، و چون دانستند كه امام رحلت فرموده است، گفتند: جانشين امام كيست؟
حاضران جعفر را نشان دادند. آنها به جعفر سلام كرده تسليت و تهنيت گفتند و اظهار داشتند: نامه ها و پولهايى آورده ايم، بفرماييد: نامه ها را چه كسانى نوشته اند و پولها چقدر است؟ جعفر از اين سؤال بر آشفت و برخاست و در حالى كه گرد جامه‌هاى خود را پاك مى كرد، گفت: اينها از ما انتظار دارند علم غيب بدانيم!! در اين ميان خادمى از خانه بيرون آمد و گفت: نامه ها از فلان كس و فلان كس است و در هميان هزار دينار است كه ده تا از آنها را آب طلا داده اند. نمايندگان مردم قم نامه ها وهميان را تحويل داده و به خادم گفتند: هر كس تو را براى گرفتن هميان فرستاده است، او امام است.... (1) تلاشهاى بى ثمر " معتمد " عباسى كه با شهادت امام عسكرى (عليه السلام) به خيال خام خويش، به مقصد و مراد خود رسيده بود، تصور مى كرد ديگر خطرى سر راه حكومت خود كامهء وى وجود ندارد، ولى براى اطمينان خاطر خود دست به اعمال ديگرى زد كه نشانهء جاه طلبى و عمق نگرانى او از ناحيهء فرزند امام بود او به عده اى مأموريت داد كه وارد منزل امام شوند واثاثيهء حضرت را كاملا بازرسى كرده آنها را مهر و موم نمايند.
از طرف ديگر، چون شنيده بود كه از حضرت عسكرى (عليه السلام) فرزندى باقى مانده، در صدد يافتن او برآمد و دستور داد عده اى از قابله ها، زنان و كنيزان آن حضرت را معاينه نمايند و اگر آثار حملى در آنان مشاهده شد، گزارش كنند. نقل شده است كه يكى از قابله ها به كنيزى ظنين شد و از طرف خليفه دستور داده شد كه آن كنيز را در محلى تحت نظر قرار بدهند و " نحرير " (يكى از درباريان، و پيشكار مخصوص خليفه) همراه عده اى از زنان مراقب حال او باشند تا صدق وكذب گزارش معلوم گردد. (2) مدت دو سال
آن كنيز تحت نظر بود ولى سرانجام اثرى از حمل ظاهر نشد وكذب گزارش روشن گشت! (1) در اين هنگام معتمد براى آنكه وانمود كند كه از امام عسكرى (عليه السلام) فرزندى باقى نمانده، و شيعيان از وجود امام بعدى نوميد گردند، دستور داد ميراث آن حضرت ميان مادر و برادرش جعفر تقسيم شود، (2) ولى شيعيان همچنان عقيده داشتند كه از امام فرزندى باقى مانده است كه امامت را به عهده دارد، (3) زيرا تعدادى از آنان فرزند خردسال امام را قبلا ديده بودند (چنان كه نمونهء آن را قبلا گفتيم).
در هر حال فشار و اختناق و انواع محدوديتها در مورد خاندان امام براى يافتن امام دوازدهم همچنان ادامه داشت تا آنكه قيام " يعقوب بن ليث صفارى " در " خراسان "، و مرگ ناگهانى " عبيدالله بن يحيى بن خاقان " و آشوب وفتنهء " صاحب زنج " در " بصره " پيش آمد و دربار عباسى عباسى تمام نيروى خود را براى مقابله با اين حركتها بسيج كرد و ديگر مجال تعرض و سختگيرى در مورد خاندان امام باقى نماند! (4) (5) خلفاى بنى عباس و كارگزاران حكومت آنان شنيده بودند كه امامان اهلبيت (عليه السلام) 12 نفرند و دوازدهمين آنان پس از غيبت و ظهور، بساط ستمگران را برمىچيند، و به حكومتهاى باطله پايان مى دهد و جهان را از عدل و داد پر مى سازد. آگاهى از اين موضوع به ويژه در اين اواخر (دوران امام هادى و امام عسكرى) موجب نگرانى آنان بود، و به همين جهت به شدت از امام عسكرى (عليه السلام) مراقبت مى كردند و بسيار مايل بودند كه از
امام، فرزندى بوجود نيايد، و همهء امور امام را از راههاى گوناگون زير نظر داشتند و حتى امام را چندين بار زندانى كردند، و سرانجام " معتمد عباسى " كه مى ديد توجه مردم به امام روز به روز بيشتر مى شود و زندان و اختناق و مراقبت تأثير معكوسى دارد، طاقت نياورده و تصميم به قتل آن گرامى گرفت و امام را پنهانى مسموم ساخت و امام در هشتم ربيع الأول سال 260 هجرى به شهادت رسيد در محلى كه پدرش امام هادى هم در آن دفن شده بودند مدفون گرديد، درود خدا بر روح طيبش باد! (1) نفوذ امام در جامعه وحشت و هراس از طغيان شيعيان و علويان، معتمد عباسى را از اينكه مسموم شدن امام برملا شود بسيار به وحشت مى انداخت، بنابراين به هر وسيله كوشش كرد تا اين جنايت را بپوشاند، ابن صباغ مالكى در " فصول المهمه " از قول " عبد الله بن خاقان " يكى از درباريان عباسى مى نويسد: "... هنگام درگذشت امام ابو محمد حسن بن على عسكرى (عليه السلام)، معتمد خليفهء عباسى حال مخصوصى پيدا كرد كه ما از آن شگفت زده شديم و فكر نمى كرديم چنين حالى از او، ديده شود. وقتى ابو محمد (امام عسكرى) رنجور شد پنج نفر از اطرافيان خاص خليفه كه همه از فقيهان دربار بودند به خانهء امام گسيل شدند، معتمد به آنان دستور داد در خانهء امام بمانند و هر چه روى دهد به او گزارش نمايند، و نيز عده اى پرستار فرستاد تا ملازم امام باشند، و به قاضى بن بختيار فرمان داد ده نفر از معتمدين را انتخاب نمايد و به خانهء امام بفرستد و صبح و شام نزد امام بروند چون حال امام سخت تر شده است و بعيد است كه بهتر شود، خليفه دستور داد شب و روز ملازم خانهء امام باشند و آنان پيوسته ملازم خانهء آن گرامى بودند تا پس از چند روزى رحلت فرمود، وقتى خبر درگذشت آن حضرت، پخش شد سامراء به حركت درآمد و سراپا فرياد و ناله گرديد و بازارها تعطيل و مغازه‌ها بسته شد، بنى هاشم، علماى دربار، ديوانيان، امراء لشكر، قاضيان شهر، شعراء، شهود و گواهان و ساير مردم براى شركت در مراسم تشييع حركت كردند، سامراء در آن روز يادآور صحنهء محشر بود،
وقتى جنازهء آمادهء دفن شد خليفه برادر خود " عيسى بن متوكل " را فرستاد تا بر آن گرامى نماز بگزارد، هنگامى كه جنازهء را براى نماز زمين گذاشتند عيسى نزديك رفت و صورت آن حضرت را باز كرد، و به علويان و عباسيان و قاضيان و نويسندگان و شاهدان نشان داد و گفت: اين ابو محمد عسكرى است كه به مرگ طبيعى درگذشته است و فلان ... و فلان... از خدمتگزاران خليفه شاهد بوده اند!!
از آنچه نقل شد آشكار است كه امام در جامعه چه موقعيتى داشته و حكومت چرا نگران بوده است؟ و نيز معلوم مى گردد خليفه از برملا شدن مسموميت و قتل امام وحشت داشته و با زمينه سازى قبلى كوشيده است شهادت امام را يك مرگ طبيعى و در بستر وانمود سازد، آرى، ستمگران وجود امامان معصوم را براى سلطنت خود خطرناك مى دانستند و براى خاموش كردن انوار آن پيشوايان راستين، تا آنجا كه مى توانستند با مراقبت شديد آنان را از جامعه جدا نگه مى داشتند و سرانجام به قتل آنان اقدام مى نمودند.
معتمد عباسى پس از شهادت امام عسكرى (عليه السلام) در ظاهر با تقسيم ميراث امام ميان مادر امام و برادر جعفر، كوشيد وانمود كند از امام عسكرى فرزندى نمانده است، تا شيعيان از وجود امام بعدى نوميد گردند، و در پنهان مأمورين خود را بر آن داشت كه از هر طريق جستجو كنند و اگر به فرزندى دست يافتند دستگير نمايند، مأمورين خليفه بر بازماندگان امام خيلى فشار وارد ساختند، ولى نتوانستند بر امام قائم (عليه السلام) دست يابند و خداى متعال او را محفوظ و از كيد ستمگران در امان داشت، و هر چند امام حجة بن الحسن المهدى (عليه السلام) براى ايمنى از شر ستمگران از تماس آشكار با مردم و حضور علنى در جامعه خوددارى فرمود و به فرمان الهى غيبت اختيار كرد اما شيعيان و خواص امام عسكرى كه امام قائم را بارها در خردسالى ديده بودند به وجود او اطمينان داشتند، و در وفات امام عسكرى (عليه السلام) نيز امام قائم (عليه السلام) در حياط خانهء پدر ظاهر شد و " جعفر " را كه مى خواست بر
امام عسكرى، نماز بخواند كنار زد و خود بر جنازهء پدرش نماز گزارد، (1) و در تمام مدت غيبت صغرى نيز شيعيان توسط نائبان خاص با امام ارتباط داشتند و امام توسط نواب به سؤالات شيعيان پاسخ مى فرمودند، و كرامات و معجزات بسيار به دست نائبان خاص جارى شد كه روز به روز بر قوت اعتقاد و اطمينان دوستداران مى افزود.
هنگامى كه معتمد عباسى تمايل و علاقهء قلبى مردم را نسبت به امام حسن عسكرى (عليه السلام) احساس نمود و يقين كرد كه زندانهاى متوالى و مكرر نمى تواند ريشه‌هاى اين محبت و مودت را از قلوب و اعماق ضمير مردم، ريشه كن سازد وى پيوسته وجود او را زنگ خطرى به زوال حكومت خود تلقى مى كرد، سعى و كوشش خود را در برانداختن آن وجود پر فيض به كار مى انداخت و هميشه در صدد چاره جويى بود تا عاقبت نتيجهء فكر او به اين مرحله انجاميد كه آن بزرگوار را مسموم نمايد و براى اسكات مردم و فريب دادن افكار عمومى شيعيان و علاقه مندان صحنه اى به وجود آورد و پزشكانى را براى معالجه آن حضرت، گسيل داشت و خود مرتب به عيادت و احوال پرسى حضرت مى شتافت ولى سم آثار خود را در وجود آن حضرت باقى گذاشت تا اينكه بعد از هشت روز بسترى شدن در هشتم ماه ربيع الأول سال 260 هجرى به سراى جاودان شتافت.
بهرهء ما از اين گزارش آنچه از اين گزارش مستند كه اغلب مورخين وتذكره نويسان آن را ضبط كرده اند مستفاد مى شود اينكه: " مسموميت آن حضرت به وسيله ايادى و عوامل خلافت، خالى از قوت و عارى از صحت نبوده است به حدى كه افكار عمومى مردم آن روز را متوجه قضاياى زير پرده نموده است و همين شايعات و گفتگوها، عوامل خلافت را به اضطراب و تشويش افكنده است تا اينكه خواستند با ترتيب دادن چنين صحنه سازى ها و تهيه سرپوشهاى مصنوعى افكار آگاه و بيدار مردم را سركوب و خنثى سازند و اين گزارش مؤيد آن شهرتى است كه دربارهء مسموميت و شهادت پيشوايان معصوم (عليها السلام)، از امام
صادق (عليه السلام) رسيده است كه همه ما با سم يا با شهادت از دنيا مى رويم ".
دفن امام (عليه السلام) صاحب ارشاد مى نويسد: " كه امام حسن عسكرى (عليه السلام) در اول ماه ربيع الأول به بستر بيمارى افتاد و هشت روز از ماه سپرى شده بود كه از دار دنيا رحلت فرمود و در شهر سامراء در همان خانه اى كه پدر بزرگوارش " امام هادى (عليه السلام) " مدفون گرديده بود به خاك سپرده شد هنگام رحلت 28 ساله بود و تنها فرزندش " قائم منتظر " از او به يادگار باقى ماند و جز آن حضرت، فرزند ديگرى نداشت ".
پس از شهادت صاحب ارشاد مى افزايد: بعد از شهادت امام حسن عسكرى (عليه السلام) معتمد خليفه عباسى به عده اى مأموريت داد تا وارد منزل آن حضرت گردند و تفتيش و بازجوئى كامل از منزل به عمل آورند و اساس خانه و وسائل زندگى شخصى آن حضرت را گردآورى نموده و مهر و موم كنند و در صدد تحقيق و بازجويى فرزندان و اخلاف او برآيند و از تمام حجرات و اتاقهاى حضرت، بازديد كنند و به عده اى از قابله ها دستور داد كه زنان و كنيزان آن حضرت را تحت معاينه پزشكى قرار دهند اگر اثر حملى در ايشان مشاهده شود آن را گزارش كنند، و يكى از قابله ها به كنيزى مظنون شد دستور رسيد كه او را در حجره اى محبوس سازند و " نحرير " خادم مخصوص خليفه، مراقب و مواظب حال او شود تا صدق و كذب اين گزارش روشن گردد ". (1) خادم مخصوص امام (عليه السلام) گزارش مى دهد داستانى كه دربارهء نمازگزارى نمايندهء خليفه نقل گرديد بنا به روايت جمعى از مورخين شيعه مانند شيخ مفيد (رحمه الله) و ديگران بود. ولى مشهور ميان شيعه روايت " ابن بابويه " است كه با سند معتبر نقل مى كند و مى نويسد: " ابوالأديان خدمتگزار مخصوص امام حسن عسكرى (عليه السلام) تعريف مى كند كه من افتخار خدمتگزارى امام حسن
عسكرى (عليه السلام) را به عهده داشتم. نامه ها و پيامها و سفارشهاى آن حضرت را به دوستان و شيعيان در شهرها و آباديها مى رساندم. در آن بيمارى كه با آن از دنيا رخت بربست، شرفياب محضر منور او شدم. نامه‌هايى كه مرقوم داشته بود به من دادند و دستور فرمودند: آنها را به " مدائن " برسانم و فرمود اين مسافرت شما پانزده روز به طول مى انجامد، و هنگامى كه به " سامراء " برمىگردى با صداى شيون و آه و ناله و ضجه رو به رو خواهى شد. به عرض رساندم در آن صورت تكليف من و پاسخ نامه ها چگونه خواهد بود؟ فرمود: هر آن كس كه جواب نامه ها را از تو درخواست نمود او جانشين و وصى من است. عرض كردم باز لطفا به معلومات من بيافزاييد. فرمود: هر آن كس كه بر من نماز بخواند او جانشين من است. عرض كردم باز بيافزاييد. فرمود: هر آن كس كه از محتويات هميان خبر دهد او جانشين من است. مهابت و عظمت امام اجازه نداد كه ديگر سؤالى نمايم. من نامه ها را به مدائن رساندم و پاسخ آنها را نيز دريافت داشتم. روز پانزدهم بود كه مراجعت كردم هنگامى كه وارد شهر سامراء شدم طبق فرمودهء امام (عليه السلام) مشاهده كردم كه شهر پر از ضجه و ناله است چشمم به جعفر برادر امام افتاد كه كنار در خانه ايستاده است وعده اى از مردم اطراف او را گرفته اند در مرگ برادر به او تسليت مى گويند و به عنوان " امامت و پيشوايى " تهنيت مى دهند. با خود گفتم اگر اين شخص امام و پيشواى مردم باشد تكليف امامت روشن است چون بارها با چشم خود ديده بودم كه او اهل معصيت است و در كاخهاى اعيان و اشراف و رجال، مشغول قماربازى و ميگسارى و تفريح و عياشى است، جلوتر رفتم و به او تسليت گفتم و نزديك تر گشتم ولى چيزى در پاسخ من نگفت. در اين لحظه ديدم كه " عقيد " خدمتگزار ديگر امام بيرون آمد ورو به جعفر گفتند كه جنازه آماده است، مىتوانيد نماز بخوانيد. جعفر وعده اى كه در اطراف او بوديم وارد شديم جعفر جلوتر رفت تا نماز بخواند مى خواست تكبير بگويد ناگاه پسر بچه‌اى از داخل منزل بيرون آمد، عباى جعفر را در هم كشيد و فرمود: عمو عقب برگرد! من سزاوارترم كه بر جنازهء پدر نماز بگزارم. جعفر عقب برگشت، و آن پسربچه نماز گزارد و جنازه را كنار قبر پدرش امام هادى (عليه السلام) دفن كردند....
سپس رو به من فرمودند: بصرى! پاسخهاى نامه ها را بياور. با خود گفتم اين هم نشانهء دوم تنها نكتهء ابهامى كه در قضيه باقى مانده بود نشانهء سوم بود كه در تاريكى و ابهام خود باقى مانده بود. يكى از حضار سؤال كرد اين بچه كى بود؟ جعفر گفت: من نه هرگز او را ديده ام و نه او را مى شناسم! من منتظر حل مشكل خود بودم و آن مشكل هم به اين ترتيب حل شد: همگى نشسته بوديم ناگاه جمعى از شيعيان قم وارد شدند و سراغ امام حسن عسكرى (عليه السلام) را گرفتند وقتى از جريان رحلت امام آگاه شدند، بسيار متأثر و ناراحت شدند. پرسيدند: پس وظيفهء ما چيست؟ و به كى بايد مراجعه كنيم؟ عده اى جعفر را نشان دادند. به او سلام گفتند و تسليت دادند سپس اظهار نمودند همراه ما نامه و اموالى هست لطفا بفرمائيد نامه ها از كيست؟ و مقدار پول چقدر است؟
جعفر بلند شد و در حالى كه لباسهاى خود را تكان مى داد از مجلس خارج شد و با خود مى گفت: مردم از ما غيب هم مطالبه مى كنند! و در آن لحظات حساس من از طرف امام عصر (عليه السلام)، اسامى نويسندگان نامه و مبلغ پولى كه در ميان هميان بود گفتم و امام (عليه السلام) افزودند كه جمعا هزار دينار اشرفى است كه ده دينار آن پوچ و بى اعتبار است. گفتند آن آقايى كه تو را مأمور كرده است، امام و پيشواى ما هم اوست.
جعفر پس از اين اتفاق پيش خليفه رفت و گزارش قضيه را پيش معتمد برد. معتمد از آن تاريخ مأمورين خود را بر منزل امام گسيل داشت تا كمال مراقبت را از آن بزرگوار به عمل آورند و خود هميشه مترصد اوضاع خاندان امام بود و جمعى از كنيزان امام عسكرى (عليه السلام) را بازداشت نمود و خانوادهء قاضى شهر را مأمور رسيدگى به اوضاع آنان نمود ". (1) پاسخ يك سؤال اكنون از نظر خوانندهء محترم عبور مى كند كه نماز خواندن امام (عليه السلام) بر جنازهء پاك پدر بزرگوارشان به چه ترتيبى بوده است؟ با آن همه مراقبتها و شدت عملى كه از طرف
دستگاه جور عباسى در اين باره معمول مى گرديد و در طى كتاب با نمونه هائى از آن سخت‌گيريها و كنترل ها مواجه شديم پس نماز به چه كيفيت بوده است؟
در رفع اين شبهه نخست لازم است كه به قرائن حال و اوضاع آن محيط توجه داشت سپس به پاسخ تحليلى آن رسيد. علامه مجلسى (1) و ديگران نقل كرده اند كه رحلت امام حسن عسكرى در (عليه السلام) سال 260 هجرت به هنگام نماز بامدادى بوده است. امام در آن شبى كه صبح آن به دار بقا شتافتند، نامه‌هاى متعددى به اهل مدينه نوشتند و بوسيلهء خدمتگزار خود فرستادند در حضور امام جز چند نفر كس ديگرى نبود و آنان عبارت بودند از:
1. كنيز مخصوص خود به نام " صيقل ".
2. خدمتگزار مخصوص به نام " عقيد ".
3. شخصيت عالى مقامى كه مردم از وجود او آگاهى و اطلاع نداشتند. (حضرت صاحب الامر (عج)). كنيز امام مى گويد: " دواى مخصوص امام را آوردم تا ميل كند فرمودند نخست آب بياور كه وضو بسازم آب آماده شد امام دستمالى روى دامن خود گسترد و وضو ساخت و نماز صبح را اداء كرد. دواى مخصوص خود را به دست گرفت تا ميل كند از شدت بيمارى دست مباركش مى لرزيد و كاسه بر لب مباركش برمىخورد و طاقت نگهدارى آن را نداشت، من كاسه را به دست گرفتم تا كمكى كرده باشم. اتفاقا در همان لحظه، روح پاكش به عالم قدس و ملكوت پرواز كرده بود.
گفتار محدث قمى (قدس سره) بيمارى حضرت از اول ماه ربيع الأول آغاز گرديد تا صبح جمعه هشتم آن ماه ادامه داشت تا اينكه در بامداد آن روز، به دار بقا شتافتند و در همان خانه اى كه پدر بزرگوارش در آنجا به خاك سپرده شده بود مدفون گرديدند. جعفر برادر آن حضرت اموال و دارايى ظاهرى او را تصرف كردند و در حبس و زندانى ساختن كنيز و همسر و خدمتگزاران
حضرت، سعى و كوشش فراوان به خرج داد و هر روز وسايل ايذاء و اذيت معتقدين انتظار فرج را فراهم مى ساخت، و آنان را با حبس و زجر و با سعايت بر خليفه عباسى، تهديد مى كرد... ". (1) راه حل با توجه به اين قرينه كه رحلت آن بزرگوار اول بامداد بوده است راه حل مناسبى كه به نظر مى رسد اين است كه مراسم نمازگزارى فرزند معصومش، در داخل خانه و در محيط دوستان و علاقه‌مندان مخصوص و در جمع شيعيان و منتظرين فرج امر آن بزرگوار صورت گرفته باشد و سپس طبق مراسم و تشريفات خاص آن روز كه حكومتهاى وقت به مرحلهء عمل، در مى آوردند و در جايگاه مخصوصى با شركت اعوان وانصار خليفه انجام مى دادند، صورت گرفته باشد و شخصى از منسوبين خليفه، به نام " عيسى بن متوكل عباسى " به جنازهء امام (عليه السلام) دوباره نماز گزارده باشد به ترتيبى كه در ارشاد مفيد وبحار الانوار و ديگر كتب تاريخ وحديث شيعه، و در كتب جمعى از مورخين اهل سنت وارد شده است.
خلف صالح از آن بزرگوار تنها يادگارى كه مانده است و حجت روى زمين " مهدى موعود " عجل الله تعالى فرجه الشريف مى باشد كه دوستداران و شيعيان بلكه كل جهان بشر منتظر مقدم مباركش مى باشد كه در كتاب بعدى كه پايان بخش سلسلهء نور و روشنايى مى باشد شرح زندگى و حيات معنوى او خواهد آمد.
" اللهم إنا نرغب إليك في دولة كريمه تعزبها الأسلام وأهله وتذل بها الكفر و الشرك والنفاق ".
منابع ومأخذ...
منابع ومأخذ 1. ائمتنا / محمد على دخيل / بيروت - لبنان.
2. اثبات الوصية / مسعودى / چاپ ايران.
3. احقاق الحق / قاضى شوشترى / شهاب قم واسلاميه.
4. ارشاد مفيد / مرحوم شيخ مفيد / دارالكتب الاسلاميه آخوندى.
5. اصول كافى / حجة الاسلام شيخ كلينى / دارالكتب الأسلاميه - آخوندى.
6. اعلام الورى / امين الاسلام ابن على فضل بن حسن طبرسى / چاپ نجف.
7. اعيان الشيعه / سيد محسن امين عاملى / بيروت - لبنان.
8. الأنوار البهيه / محدث قمى / چاپ مشهد مقدس.
9. الفصول المهمه / ابن صباغ مالكى / بيروت.
10. امالى / شيخ مفيد / چاپ قم.
11. امامان اهل بيت (عليه السلام) از ديدگاه اهل سنت / استاد داود الهامى / چاپ مكتب اسلام قم.
12. بحار الانوار / علامه محمد باقر مجلسى / چاپ اسلاميه تهران.
13. تاريخ سامراء / چاپ نجف.
14. تاريخ عسكريين (عليه السلام) / امام عسكرى (عليه السلام) / چاپ تهران.
15. تحف العقول / حسن بن شعبه حرانى / اسلاميه.
16. تذكرة الخواص / ابونعيم فضل بن دكين / چاپ مصر.
17. تفسير منسوب به امام حسن عسكرى (عليه السلام) / تحقيق مؤسسة امام المهدى (عليه السلام) قم.
18. تفسير على بن ابراهيم قمى / چاپ ايران.
19. تنقيح المقال / مرحوم مامقانى / چاپ تهران
20. جلاء العيون / علامه مجلسى / سنگى.
21. چهارده معصوم (عليه السلام) / جواد فاضل / چاپ تهران.
22. چهارده معصوم (عليه السلام) / عمادزاده / اسلاميه.
23. حياة الأمام العسكرى شيخ محمد جواد طبسى قم / دفتر تبليغات اسلامى.
24. خاندان وحى / حجة الاسلام و المسلمين سيد على اكبر قرشى / چاپ آخوندى.
25. سيرهء پيشوايان / حجة الاسلام والمسلمين مهدى پيشوائى / توحيد قم.
26. صوت العدالة الأنسانية / جرج جرداق / بيروت - لبنان.
27. ضحى الأسلام / احمد امين / بيروت - لبنان.
28. طبقات مفسران شيعه، ج 1 / عقيقى بخشايشى / نويد اسلام قم.
29. فتوحات مكيه / محى الدين بن عربى / لبنان.
30. قاموس الرجال / شيخ محمد تقى شوشترى / تهران.
31. كشف الغمه / على بن عيسى اربلى / دارلاضواء بيروت.
32. اكمال الدين واتمام النعمه / ابن بابويه / مكتبة صدوق تهران.
33. مرآة الجنان / يافعى / قاهره.
34. مروج الذهب / مسعودى / چاپ سعادت قاهره.
35. معجم البلدان / ياقوت حموى / بيروت.
36. معجم رجال الحديث / آية الله العظمى سيد ابوالقاسم خوئى چاپ نجف اشرف.
37. ملوك العرب / امين ريحانى / بيروت.
38. مناقب آل ابى طالب / محمد بن على بن شهر آشوب مازندرانى / چاپ نجف.
39. منتهى الامال / مرحوم حاج شيخ عباس محدث قمى / چاپ مشهد.
40. نور الأبصار / شبلنجى از علماى قرن سيزدهم هجرى / چاپ قاهره.
