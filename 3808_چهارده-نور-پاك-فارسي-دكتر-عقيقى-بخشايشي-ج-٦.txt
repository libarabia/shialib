14 نور پاك (عليهم السلام) 6. امام على بن الحسين (عليه السلام) فخر ساجدان وزين عابدان دكتر عقيقى بخشايشى
بسم الله الرحمن الرحيم
دفتر نشر نويد اسلام مؤسسهء انتشارات نويد اسلام 14 نور پاك (عليهم السلام) زندگى امام زين العابدين (ع) ناشر: انتشارات نويد اسلام / حروفچينى و صفحه بندى: متين نگار انتشار: تابستان 1381 / نوبت چاپ: اول ليتوگرافى: اهل بيت (ع) / چاپ: بهار / صحافى: الجواد تيراژ: 2000 نسخه / قيمت: 550 تومان شابك: 9 - 97 - 6485 - 964 كليه حقوق براى ناشر محفوظ است.
نشانى:
تهران، رو به روى دانشگاه، خيابان 12 فروردين، كوچه نوروز، پلاك 6، انتشارات فراهانى / 6405932 قم، پاساژ قدس، طبقه همكف، پلاك 111، انتشارات نويد اسلام / 7743462 تبريز، سازمان تبليغات اسلامى / 9 - 5272003 مشهد، انتشارات عليزاده / 50332
شناسنامهء مبارك امام زين العابدين (ع) نام مبارك: على (ع) كنيهء شريف: ابومحمد القاب مبارك: زين العابدين نام پدر بزرگوارش: حسين بن على (ع) نام مبارك مادرش: شاه زنان تاريخ ولادت: 5 شعبان سال 38 ه‍. ق سال شروع امامت: 61 ه‍. ق سن شروع امامت: 34 مدت امامت: 35 سال مدت عمر مبارك: 57 سال تاريخ شهادت: 25 ماه محرم سال 95 ه‍ علت شهادت: به زهر / توسط وليد بن عبد الملك محل دفن: بقيع تعداد فرزندان: 11 پسر و 4 دختر
پيشگفتار...
بسمه تعالى پيشگفتار ولادت امام سجاد (عليه السلام) پيشواى عارفان حق روز پنجم شعبان، زادروز مسعود امام همام زين العابدين و سيد الساجدين (عليه السلام) پيشواى سالكان حق، و عارفان راه خدا حضرت امام على بن الحسين (عليه السلام) مى باشد كه به سال 38 هجرى در شهر " مدينه " شهر نور و اسلام صورت پذيرفت.
او در خاندان پاك رسالت، قدم به دائرهء حيات گذاشت و جهانى از صفا و معنويت، دانش و بينش، و فضيلت و عرفان را، به بشريت ارمغان آورد و شيفتگان عبادت و سلوك، و سالكان راه معرفت و خداشناسى را، از سرچشمه زلال توحيد و يكتا پرستى و منطق و عرفان ناب محمدى (صلى الله عليه وآله) سيراب ساخت. مادرش بانوى بزرگوارى از تبار ساسانيان دختر يزدگرد بن شهريار بن كسرى موسوم به " شاه زنان " بود (1) كه نسب به ريشه دارترين تبارهاى ايران زمين، مى رساند از اينرو او را " ابن الخيرتين " گفته اند يعنى برگزيده از نسب دو تيرهء اصيل: عرب و عجم، و شاعرى گفته است:
وإن غلاما بين كسرى وهاشم * لأكرم من نيطت عليه التمائم البته در مورد والده ماجده اش اقوال ديگرى هم وجود دارد كه متعرض آنها نمى شويم.
" شاه زنان " كه بعدها تغيير نام داده و به نام فاطمه يا مريم ناميده شد در جنگ
" قادسيه " كه در عهد خليفه دوم بين نيروهاى اسلام و كسرى صورت گرفت، به عنوان اسير به مدينه هدايت شد و مورد گزينش على (عليه السلام) قرار گرفت و به عنوان همسر امام حسين (عليه السلام)، انتخاب گرديد.
روزگار زندگى امام سجاد (عليه السلام) همانند ديگر پيشوايان پاك و معصوم، در يك دوران پر اضطراب و خفقان، و در عصر حكومت زر و زور و تزوير، و در دوران اوج استبداد و خودكامگى و ترور شخصيتها...، قرار گرفته بود به حدى كه او در دوران عمر 57 سالهء خود يزيد، ابن زبير، مروان، عبد الملك، ووليدبن عبد الملك، خلفاى ستمگر اموى را به چشم خود ديد و در عصر هر كدام از اينان با تنگناها و مشكلات خاصى رو به رو بود ستمگرانى كه هر كدام اجرا كنندگان نظريات خاص خويشتن بود نه مجرى احكام اسلام و قرآن.
او در كشاكش اين سياستهاى خشن و استبداد، وظيفه اى بس حساس و دشوار و مسئوليت بسيار سنگين و طاقت فرساى رهبرى امت اسلامى را بر عهده داشت و بر اين اساس بود كه هميشه در تنگناى محاصرهء جاسوسان و مأموران سرى و علنى بنى اميه به سر مى برد، و لحظه‌اى از گسترش سايهء بيم و هراس واندوه و تعب و وحشت و خفقان، آسوده نبود با توجه به اينكه او وارث رنج واندوه و تعب و مصيبت جانكاه شهيدان راه فضيلت و آزادى، و يادگار گرانقدر اسيران و باز ماندگان فاجعهء كربلا هم بود كه مى خواست از هدر رفتن خون گران سنگ شهيدان نينوا، جلوگيرى به عمل آورد، اينك در قبال اين تعهد كمرشكن، مسئوليت و تعهد امام بيش از هر معصوم ديگر و باريكتر از هر عصر، بوده است.
روزگار حيات امام (عليه السلام) امام (عليه السلام) در دوران اقتدار حكومت اموى مى زيست حيات پيشوايى او، هم زمان با حكومت منحوس يزيد بن معاويه، مروان بن حكم، عبد الملك و فرزندش هشام بوده است. زمامدارانى كه تنها افتخارشان سفاكى وخونريزى و نامجويى و نام آورى بوده است.
كافى است دانسته باشيم كه حاكم نخستين كه (خداوند متعال لحظه اى از لعن و عذاب، فارغش نفرمايد) در سه سال حكومت نحس و نفرت آورش، سه سيئهء جنايت بار و سه
فاجعه ى بزرگى را مرتكب گرديد كه هر كدام در سياه كردن پروندهء حكومتش، كافى بود:
1. ريختن خون پاك ذرارى رسول الله (صلى الله عليه وآله) وقتى شخصيتى مانند حسين (عليه السلام) و ياران او.
2. قتل عام مردم مدينه و هتك حرمت نواميس آن اعم از صحابى و تابعى.
3. به منجنيق بستن بيت الله الحرام و هتك حرمت حرم خدا بهانهء دستگيرى رقيب سياسى اش عبد الله بن زبير و هواداران او.
مروان هم تابع سياستهاى يزيد بود هر چند ايام حكومت او چندان طولانى نبود و به سرعت دچار سراشيبى سقوط گرديد. ولى ايام حكومت عبد الملك و فرزندش هشام دير زمانى پائيد و امام (عليه السلام) تحت مراقبت مأمورين و ناظرين او بود ولى محنتهاى حادثهء كربلا و بى وفايى مردم حامى جد و پدر بزرگوارش، او را به محور ديگرى از شيوهء مبارزه و مجاهده، سوق داد، و آن مجاهدهء علمى و فرهنگى، و آماده سازى مجاهدان راه خدا و مبارزان حقيقى و واقعى بود كه بتوانند با تمام انواع و اقسام پليديها و ناهنجاريهاى فكرى، اعتقادى، اخلاقى، اجتماعى و سياسى مبارزه نمايند نه در دائره محدود و بعد نظامى.
سعى و كوشش ما آنست كه از زندگى آن حضرت، نمونه‌هاى عملى به دوستان و دوستداران اهل بيت (عليه السلام) ارائه دهيم به آن شكل و صورتى كه ما مىفهميم، نه به آن شكل و صورتى كه در واقع امر وجود دارد.
اميد است نگارنده و خواننده و ناشر محترم همه و همه از فيض تعاليم و آموزشهاى آن بزرگوار بهره بگيريم، و زندگى او را الگو و أسوهء حيات و معيشت خويش قرار دهيم و به راز حيات معنوى و واقعى او برسيم تا حيات جاودان يابيم و از پيروان او باشيم. انشاء الله.
بمنه وكرمه وهو اكرم الأكرمين عبد الرحيم عقيقى بخشايشى 1422 ه‍. ق
بخش اول فضايل اخلاقى و مكارم معنوى امام (عليه السلام)
بخش اول / فضايل اخلاقى و مكارم معنوى امام (ع)...
ابعاد زندگى امام در ارتباط با شناخت شخصيت امام (عليه السلام) به ابعاد وسيع و نمودها و مظاهر گوناگون حيات او بر مىخوريم كه بيش از هر چيز چند خصيصهء اصلى، نظر هر فرد پوياگر را به خود جلب مى كند كه قابل توجه و عنايت مى باشد.
1. پايدارى و استقامت:
در مورد اين بخش از زندگى امام سجاد (عليه السلام)، به صورت فشرده و كوتاه، مى توان به نقل و انتقالات و جهاد و پيكار او در لباس اسارت با آن مزاج ضعيف و ناتوان، در كوفه، و شام و عراق و مدينه توجه نمود كه در كوى وبرزن در كاخ و كوخ در مسجد جامع اموى دمشق، در سرسراى يزيد، در دروازه ها و ميادين در همه جا با متانت و وزن خاصى صبر و بردبارى نشان مى داد بى آنكه جزع وفزع و ناله و اضطراب و بى تابى سر دهد او با سنجش موقعيت زمانى و مكانى سخن ايراد مى نمود و با خطبه‌هاى كوبنده و با سخنان آگاهى بخش و بيانات تكان دهنده با روح استوار و ارادهء مصمم اثبات حقانيت نموده و افشاگرى انجام مى داد و ثابت مى نمود آنان كه سنگ پيروى از قرآن آسمانى را، به سينهء خود مى زد نه تنها از اسلام بهره اى نداشتند بلكه رهزنان و منحرفينى بودند كه در لباس اسلام تجلى نموده بودند و با اعمال ننگين و كردارهاى شرم آور خود، تيشه به ريشهء اسلام مى زدند هر چند كه وعدهء الهى حق است كه او حافظ و نگه دارندهء ذكر خدا وآئين خويشتن است.
آرى امام با پايدارى و استقامت و با حفظ متانت خود در لباس اسارت همان جهاد مقدس و پيكار خونين پدر را، تعقيب و پى‌گيرى مى نمود و برنامه‌اى را اجرا مى كرد كه پدر و برادرانش در پوشش خون و شمشير در تأمين آن آرمان مقدس، جهاد و پيكار آغازيده و به سعادت شهادت نائل آمده بودند.
2. آماده سازى زمينهء تحول:
هر تحول و انقلابى بدون داشتن زمينهء فرهنگى و بدون بستر مناسب و مورد إتكاء، ناپايدار و بى دوام و در معرض زوال و فنا است تحولى كه به نام اسلام و در زمينه مسائل و خواسته‌هاى اسلامى صورت مى گيرد در توسعه و گسترش مبانى فضيلت، اتكال به خدا و معنويت و شناسائى و شناخت مبادى و معارف و اصول دين، الفباى شكل گيرى آن را تشكيل مىدهد.
در بخشى از زندگى امام سجاد (عليه السلام) اين قسمت از توجيه ها و روشنگريها و ارشادها و هدايتها به وفور به چشم مى خورد.
امام ضمن دعا و راز و نياز، عاليترين معارف بشرى و پربارترين فضائل عالى انسانى را كه تنها نكته إتكاى حركتهاى اصيل اسلامى است، به صورت يكى از عميق ترين آموزه‌هاى اجتماعى و اسلامى، تبيين و در اختيار طالبان و عاشقان آن معارف قرار مى دهد.
صحيفهء سجاديه امام با 54 عنوان بزرگ و جاودان نيايشى كه گسترهء آن دعاها از دوران طفوليت تا كهولت، از بيمارى تا دفع شر ستمگران جبار، ابعاد زندگى بشر را در تمام مراحل فردى و اجتماعى فرا مى گيرد و دعاى مكارم الأخلاق و دعاى پر بار عرفهء امام گنجينهء بس نفيس و پر قيمت از معارف و آموزشهاى اخلاقى، اجتماعى، سياسى اسلام را تشكيل مى دهد كه هنوز روانشناسان و كاوشگران روح بشرى، به آسانى نمى توانند به لطافت و ظرافت و عمق حقايق آن دعاها، پى ببرند.
امام سجاد (عليه السلام) توجه كامل دارد كه انقلابى بدون پشتوانهء معنوى، جز گروه باد و موج، و جز مردم عارى از فضيلت و دانش و بينش اسلامى را تربيت نمى كند به حدى كه، آنان به خود اجازه ميدهند تا امام معصوم و پيشواى راستين را به شهادت برسانند و خاندان او را به اسارت بكشند هر چند كه او امام حسين (عليه السلام) نوهء دخترى رسول مكرم اسلام و نزديكترين فرد به مقام شامخ رسالت و پايه گذار اسلام، بوده باشد.
با توجه به اين نياز و مسئوليت است كه ساعات پر قيمت امام مصروف تعليم و تهذيب، و صرف آموزش و پرورش و ساختن زمينه‌هاى فكرى و فرهنگى گردد. هر چند در قالب دعا و در محتوا و شكل راز و نياز بوده باشد چون ضمن بررسى دعاها مشاهده مى كنيم كه اين ادعيه نمى توانند دعاى محض و تنها نيايش عادى طبق معيارهاى معمولى و عرفى بوده باشند بلكه در ضمن دعاها يك سلسله مسائل علمى و حساس ترين مسائل حقوقى، روانى و تربيتى را بازگو مى كند.
امام دهها قرن قبل از كشف جاذبهء نيوتن از وزن نور و هوا سخن به ميان مى آورد و به آن توجه مى دهد. در جايى كه به پروردگار خود عرض مى كند " سبحانك تعلم وزن السموات، سبحانك تعلم وزن الأرضين، سبحانك تعلم وزن الشمس والقمر، سبحانك تعلم وزن الظلمة والنور، سبحانك تعلم وزن الفيئى والهواء ".
پروردگارا! منزهى تو كه وزن زمين و آسمان، وزن خورشيد و ماه، وزن ظلمت و نور، وزن سايه و هوا را مىدانى تو از هر چيز و از هر نوع شرك منزه و پاك هستى....
پيش از پاستور امام سجاد (عليه السلام) قبل از اينكه پاستور كاشف ويروس ميكروب، عامل انتقالى بودن آب را در بيمارى و با، بيان نمايد در جائى ضمن دعاى 27 به مرزبانان كشور و دشمنان خاك پاك اسلامى اين چنين دعا مى كند: " أللهم وامزج مياههم بالوباء، وأطعمتهم بالأدوا " بار خدايا! با قدرت خود آب آشاميدنى دشمنان اسلام را با بيمارى و با، بياميز و خوراكشان را با آفتهاى مختلف، ممزوج فرما...
3. جرئت بى نظير:
در بررسى روحيات امام (عليه السلام)، جرئت بى نظير و شهامت فوق العادهء او قابل ذكر است.
دربارهء بسيارى از مردم سلحشور يا برخى از شجاعان و انقلابيون ديده يا شنيده شده است كه با يك وعدهء تهى يا يك ارعاب و تهديد و تطميع خالى، و با يك شستشوى مغزى يا با مواجه شدن با صحنه‌هاى دلهره انگيز و شكنجه، تغيير مسير و تاكتيك داده يا قدرت
سخن گفتن و صراحت لهجه، از آنان سلب گرديده است ولى تربيت يافتهء مكتب وحى و پيشواى راستين امت اسلامى، در سخت ترين شرايط فشار وإرعاب و در حال رو به روئى با دژخيمان خونخوار و جلادان قسى القلب و بى رحم با وجود آزار و شكنجه و تهمت باز هم از ابراز حقائق و بازگوئى واقعيات سرباز نزده است و همه جا در هر شرايط دشوار و سهمگين دليرانه قد علم كرده است و شجاعانه از حق و فضيلت، دفاع كرده است و در اين امر تا سر حد مرگ پيش رفته است و از معركه‌هاى مرگ و وحشت سربلند و سرفراز و پيروز بيرون آمده است دشمن را رسوا و خوار، و اهل بيت را شاد و مسرور ساخته است اينك به يك سخنرانى كوتاه و پرشور امام (عليه السلام) در بازار كوفه در مقر فرماندارى ابن زياد گوش فرا مى دهيم:
" مردم، آن كس كه مرا نمى شناسد خود را معرفى مى كنم من پسر حسين (عليه السلام) پسر على بن ابيطالب، من فرزند شهيدى هستم كه حرمت او را در هم شكستند و اهل بيت او را اسير و اموال او را غارت كرده اند من ضعف و زبونى ندارم به خود مىبالم كه پدرم را بى گناه و به ناحق سر بريدند.
مردم! شما را به خدا سوگند آيا مى دانيد كه به پدرم چه ها نوشتيد؟
مىدانيد كه نخست با او پيمان بيعت بستيد آنگاه او را با نيرنگ وخدعه، به قتل رسانديد مرگ بر شما باد! نابود باشيد كه در راه تأمين هواى نفس، به چه كارهاى زشت و پستى دست آلوده‌ايد در رستاخيز در پيشگاه عدل الهى چه خواهيد گفت؟ آن روز كه پيامبر به شما بگويد: فرزندانم را شما كشتيد و حرمتم را شما شكستيد شما از امت من نيستيد، با چه رو و با كدام عقل با او روبرو خواهيد شد؟ " اين سخنان كوتاه و جانگداز در آن محيط خفقان و ارعاب و زور، تنها از امام سجاد (عليه السلام) زيبنده است و تنها اوست كه مى تواند با آن قدرت روحى و با آن شهامت شجاعت روحى خود، چنان شراره اى در روح و جان شنوندگان بيافكند، كه همگى شروع به گريستن
نمايند و همديگر را ملامت كنند و از همان نقطه، بذر شعارهاى ضد حكومتى به نفع آرمان امام (عليه السلام) پاشيده شود مردم در دل اعلام آمادگى نمايند و بر يزيد و دستياران او لعن و نفرين به فرستند و اندكى بعد گروه " توابين " به سركردگى مختار بن ابى عبيده ثقفى يا سليمان بن صرد كوفى و سپس گروه " زيديه " به قيادت زيد بن على بن الحسين (عليه السلام) را به وجود آورند كه در تاريخ معروف و مشهور مى باشند. (1) سخنان پر شور در شام نظير اين سخنان كوبنده را در شام در پايگاه حكومت اموى، محلى كه فضاى آن با تبليغات زهرآگين دشمن آكنده شده بود، ايراد فرمودند او پس از آنكه در عرش منبر قرار گرفت و خدا را با شيواترين بيان مدح و ستايش نمود، فضائل اهل بيت و ويژگيهاى دودمان رسالت را بيان داشت و از جانبازيهاى پيامبر بزرگوار (صلى الله عليه وآله) وعلى بن ابيطالب، جعفر طيار، قهرمان شجاع، حمزه سيد الشهداء و از مقام فضل و دانش حسنين (عليه السلام) و نويد ظهور مهدى امت اين پيشوايان راستين، مطالبى بيان داشت سپس مظلوميت شهيدان كربلا را پيش كشيد و داد سخن داد به حدى هنوز سخنان كوبنده امام تمام نشده بود كه صداى فرياد و ناله و هيجان تأثر شنوندگان كه شدت گرفت يزيد براى خنثى كردن احساسات مردم دستور داد اذان بگويند تا توجه مردم را از حقيقت و واقعيت برگرداند و اين سبك خاموش سازى، روش هميشه معمول و شوم ستمگران و مستبدان روزگار بوده است كه تفصيل آن سخنرانى مهم در بخشهاى بعدى كتاب خواهد آمد.
4. دستگيرى از درماندگان:
يكى ديگر از ابعاد درخشان شخصيت امام چهارم (عليه السلام)، خدمات اجتماعى آن حضرت در آن عصر تاريك است. اين خدمات دستگيرى، چه در ايام بحرانى و پرآشوب مدينه
مانند روزهاى " فاجعهء حره " و چه در مواقع آرامش كه نيازمندان و تهيدستان در انتظار دست نوازشگرى بودند كه با لطف و كرم به سوى آنان دراز شود، همچنان تا آخر عمر آن حضرت ادامه داشت، تاريخ، نمونه‌هاى برجسته اى از اين گونه خدمات آن امام را بازگو مى كند و تصريح دارد: امام چهارم هزينهء زندگى صد خانوادهء تهيدست مدينه را عهده دار بود. گروهى از اهل مدينه، از غذايى كه شبانه به دستشان مى رسيد، گذران معيشت مى كردند، اما آورندهء غذا را نمى شناختند. پس از درگذشت على بن الحسين (عليه السلام) تازه متوجه شدند شخصى كه شبانه مواد غذايى و خوار و بار براى آنان مى آورده است، على بن الحسين (عليه السلام) بوده است! او شبانه به صورت ناشناس، انبان نان و مواد غذايى را شخصا به دوش مى كشيد و به در خانهء فقرا مى برد و مى فرمود: صدقهء پنهانى آتش جهنم را خاموش مى سازد. (1) اهل مدينه مى گفتند: ما صدقهء پنهانى را هنگامى از دست داديم كه على بن الحسين درگذشت. (2) حضرت سجاد در طول سالها به قدرى انبان حاوى آرد و خرما و ديگر مواد غذايى را به دوش كشيده و شخصا به در خانهء فقرا برده بود كه شانهء حضرت كوفته شده و پينه بسته بود، به صورتى كه پس از شهادت آن حضرت، هنگام غسل دادن جنازه اش، اين كوفتگى توجه حاضران را به خود جلب كرد و وقتى از علت آن پرسيدند، پاسخ شنيدند كه: اين، در اثر حمل شبانهء كيسه ها و انبانهاى پر از مواد غذايى، به در خانهء فقر است. (3)
5. تربيت و آزاد سازى:
هنگام ظهور اسلام، بردگى در سراسر جهان آن روز - حتى در مهد تمدن آن زمان يعنى يونان و روم - رواج داشت، و چون لغو و از بين بردن كامل چنين پديدهء گسترده اى به يك باره مقدور نبود، اسلام از راههاى مختلفى زمينهء لغو تدريجى آن را فراهم ساخت.
بدين ترتيب كه از يك طرف راههاى برده گيرى را تقليل داده و آن را محدود ساخت. از ديگر سو، آزاد سازى بردگان را كفارهء بسيارى از گناهان و خطاها و ترك عمدى يا غير عمدى واجبات عبادى مانند كفارهء خوردن روزه و... قرار داد و از اين رهگذر وسايل آزادى آنان را فراهم ساخت. از طرف سوم پيامبر اسلام به مسلمانان توصيه كرد كه با بردگان (همچون عضوى از خانواده) رفتار انسانى داشته باشند و دستور داد صاحبان بردگان از غذاهايى كه خود مى خورند و از لباسهايى كه خود مى پوشند، به آنان نيز بدهند.
از اين گذشته، آزاد كردن بردگان را آنچنان داراى ارزش و ثواب و فضيلت معرفى كرد كه در روايات ما بسيارى از اعمال صالحه، از نظر كثرت ثواب و فضيلت، به آزاد كردن بردگان تشبيه گشته و از اين طريق، مسلمانان به اين كار تشويق شده اند. مجموع اينها ديدگاه اسلام را در مورد بردگى و آزاد سازى روشن مى سازد.
" على بن طاووس " مؤلف كتابهاى معروف طرائف ولهوف (1) و شصت اثر ماندگار ديگر، ضمن اعمال ماه رمضان مىنويسد:
" على بن الحسين (عليه السلام) شب آخر ماه رمضان بيست نفر برده (يا اندكى بيشتر يا كمتر) را آزاد مى ساخت و مى گفت: خداوند در هر شب رمضان، هنگام افطار هفتاد هزار نفر از اهل دوزخ را از عذاب آتش، آزاد مى كند، و در شب آخر به تعداد كل شبهاى رمضان آزاد كرد و مى گفت: " دوست دارم خداوند ببيند كه من در دنيا بردگان خود را آزاد مى سازم تا بلكه مرا نيز در روز رستاخيز از آتش دوزخ آزاد سازد ".
امام هيچ خدمتگذارى را بيش از يك سال، نگه نمى داشت. وقتى كه برده اى را در اول يا وسط سال به خانه مى آورد، شب عيد فطر او را آزاد مى ساخت و در سال بعد به جاى او شخص ديگرى را مى آورد، و باز او را در ماه رمضان آزاد مى ساخت و اين شيوه تا پايان عمر او همچنان ادامه داشت.
امام (عليه السلام) بردگان سياه پوست را - با وجود آنكه به آنان نياز نداشت - مى خريد و آنان را در مراسم حج به عرفات مى آورد و آنگاه كه به سوى مشعر كوچ مى كرد، آنان را آزاد مى ساخت و جوايز و هداياى مالى نيز به آنان مى داد ". (1) به گفته يكى از نويسندگان: " همين كه بردگان از اين موضوع خبر مى يافتند، خود را از قيد بندگى اعيان و اشراف رها ساخته، به خدمت زين العابدين در مى آمدند زمان مى گذشت و ايام سپرى مى شد وزين العابدين همچنان به آزاد كردن بندگان مشغول بود.
او هر سال و هر ماه و هر روز به مناسبتهاى گونه گون اين امر را تكرار مى كرد تا آنجا كه در شهر مدينه گروه عظيمى از بردگان و كنيزان آزاد شدهء آن حضرت، تشكيل شده بود ". (2) از مجموع اينها مى توان نتيجه گرفت كه امام با اين برنامه در واقع يك كانون آموزشى و تربيتى به وجود آورده بود: بردگان را خريدارى كرده مدتى تحت تعليم و تربيت قرار مى داد و پس از آنكه آنها را آزاد مى كرد، هر كدام يك فرد تربيت يافته و الگو براى ديگران بودند. آنان پس از آزادى نيز پيوند معنوى خود را با امام (عليه السلام)، قطع نمى كردند و به سهم خود ديگران را نيز تحت پوشش تربيتى قرار مى دادند.
اين برنامهء امام، با توجه به محدوديتهايى كه او در ارشاد و هدايت مستقيم جامعه با آن روبرو بود، بسيار در خور توجه و قابل بررسى است. (3)
6. جهاد سياسى و فرهنگى جهاد با نفس، يكى از بهترين شيوه‌هاى جهاد مى باشد وبذل و بخشش نفس، يكى از گرانبهاترين بخششها در راه خدا است و گاهى جهاد با مال و اندوختهء دنيوى، از جهاد با نفس و بذل و بخشش نفس هم، مهم تر جلوه گر مى گردد آنگاه، كه بذل مال و منال كارآيى بيشتر و نقش مؤثرترى داشته باشد.
امام سجاد (عليه السلام) در طول حيات خود با هر سه نوع جهاد، مجاهده نموده است: 1. جهاد رزمى همراه پدر بزرگوار 2. جهاد مالى با مال و منال در آزاد سازى بردگان 3. جهاد با نفس در طول ايام حيات و زندگى. شايد نخستين حركت سياسى و اجتماعى آن بزرگوار، پس از بازگشت از كربلا به مدينه صورت گرفته است در آن هنگام كه دشمنان فضيلت و آزادى پس از ارتكاب جرمى با آن سنگينى، نوعى عذاب وجدان و شكنجه روحى داشتند و از سوى ديگر، مردمى كه نصرت و يارى امام حسين (عليه السلام) را رها نمودند و به كمك او نشتافتند به عنوان تنبيه و آگاه سازى هر دو گروه در بازگشت از كربلا دستور دادند در خارج از مدينه چادر و خيمه‌اى زدند و با جمعى از خانواده و اهل و عيال و شيعيان خود در آن خيمه به عزادارى بپردازند هدف از اين عمل آن بوده است كه مردم مدينه را به عظمت آن گناه و سيئه اى كه مرتكب شده بودند، آگاه كنند و شايد اين نوع تبليغات و تأثيرگزاريها بود كه باعث حركت و تكان اهل مدينه گرديد و آن واقعهء " حره " را به وجود آورد مردم مدينه بر ضد حكومت يزيد شورش كردند و از سوى يزيد مسلم بن عقبه مأمور خواباندن شورش شد او خون، مال، ناموس مردم را مباح ساخت و چه جناياتى كه مرتكب نگرديد.
البته اين امر، نتيجهء طبيعى و سزاى عمل تقاعد و خانه نشينى مردم مدينه از نصرت و يارى فرزند پاك رسول خدا (صلى الله عليه وآله) بود كه با آن فداكارى و شجاعت قيام ورزيد ولى مردم مدينه كه دست روى دست گذاشتند و حركتى را همراه آن قائد بزرگ الهى انجام ندادند آرى مسلم بن عقبه يا به تعبير رساتر مجرم يا مسرف بن عقبه اين عمل را مرتكب گرديد.
مرحوم " شيخ مفيد " مى فرمايد:
" هدف مسلم بن عقبه، كشتن امام سجاد (عليه السلام) بود و چون حجتى بر عليه او پيدا نكرد به دستور يزيد اموال و نواميس مردم مدينه را مباح ساخت به حدى كه دهها فرزند نامشروع در بستر نابكارى به وجود آمد كه پدران خود را نمى شناختند و در ميان آنان، جمعى از خانواده‌هاى صحابه و ياران رسول خدا (صلى الله عليه وآله) نيز بودند ". (1) آرى اين چادر امام (عليه السلام) كه در خارج مدينه افراشته شده بود مأوى و پناهگاه مؤمنانى بود كه از جور و ستم مسلم بن عقبه فرار مى كردند و از وحشى گرى وبربريت او در هراس بودند و از كسانى كه به آن چادر پناه بردند، عائله ى مروان بن حكم و همسر و فرزندان او عائشه دختر عثمان بن عفان وبيش از 400 نفر از اولاد عبدمناف بودند امام (عليه السلام) از آنان پذيرايى مى كرد تا آنگاه كه سپاهيان مسلم پراكنده و متفرق گرديدند و شهر را با ويرانى كامل رها ساختند. (2) امام سجاد (عليه السلام) يقين پيدا نموده بود كه مردم مدينه لحظه‌هاى عذاب وجدان و عذاب روحى را تحمل مى كنند از اينرو وقتى به سراغ امام آمدند كه با او بيعت كنند و به زبان داشتند: دستور بده تا ما دشمن دشمنان تو و تسليم امر تو باشيم امام در پاسخ فرمودند:
" هيهات! درخواست من اينست نه به نفع ما باشيد و نه به ضرر ما گام برداريد " هيهات!
و مسألتى الا تكونوا لنا ولاعلينا " و از آنان پيمان گرفت همواره بى طرفى را رعايت كنند. (3) و شايد حركت توابين با قيادت و رهبرى سليمان بن صرد خزاعى و پى‌گيرى آن توسط مختار بن ابى عبيده ثقفى يكى از بارزترين شواهد تاريخى باشند كه در اثر تمايلات قلبى امام (عليه السلام) صورت پذيرفته باشند هر چند امام (عليه السلام) هيچ نوع تظاهر و نمودى از خود نشان نداده اند جز پاره اى از منقولات و اخبارى كه در قتل حرمله يا ديگر مجرمان
دست اول كربلا از خود بروز داده اند و مسئوليت اين كارها را بر عهدهء عموى بزرگوارش محمد بن حنفيه مى گذاشتند و در جملهء حكمت آميزى با كمال اختصار به ايشان فرموده است: " عمو جان! اگر فردى در مورد ما اهل بيت، تعصب به خرج دهد به مردم واجب است او را يارى دهند من تو را به اين امر سرپرست قرار دادم پس به هر ترتيبى هست، انجام بده ". (1) آنچنان كه پاره اى از اخبار و گزارشها اشاره مى كنند هنگامى كه مختار سرهاى قاتلان امام حسين (عليه السلام) به امام فرستاد امام به سجده افتاد و در حق او دعا نمود و بر او درخواست جزاى خير نمود. (2) اينك در تكميل بحث مكارم معنوى و فضايل اخلاقى امام (عليه السلام) از شعر و ادبيآت معاصر امام (عليه السلام) كمك مى گيريم.
قصيدهء غراى فرزدق پايان بخش مناقب را در مورد معرفى بخشى از مكارم اخلاقى امام سجاد (عليه السلام) سرودهء:
ابوفراس همام بن غالب معروف به " فرزدق " (3) شاعر نامدار عرب را ترتيب مى دهيم كه در مدح حضرت سيد الساجدين امام زين العابدين (عليه السلام) سروده است: اين قصيده با اين مطلع آغاز مى گردد:
يا سائلى أين حل الجود والكرم؟ عندى بيان اذا طلا به قدموا - هذا الذى تعرف البطحأ وطأته - والبيت يعرفه والحل والحرم. و با اين شعر خاتمه مى يابد: وخيبر و حنين يشهدان له - وفي قريظة يوم صيلم قتم - مواطن قد علت في كل نائبة - على الصحابة لم اكتم كما كتموا.
آرى در تكميل بخش مناقب و فضايل آن بزرگوار، اين قصيدهء غراء از شاعر متعهد و
خوش بيان را در اختيار داريم كه جامع بخشى از كمالات و مناقب آن بزرگوار مى باشد.
اهميت اين قصيده از آنروست كه شاعر در زمان خود آن حضرت مىزيسته است و اين سروده را در مقابل خليفهء ستمگرى مثل هشام بن عبد الملك سروده است و به رؤيت و امضاى امام على بن الحسين (عليه السلام) نيز رسانده است به حدى كه سراينده شعر را به خاطر آن ايمان استوار و تعهد اسلامى كه داشته است، مورد صله و جايزه قرار داده است اين سرودهء نفيس از متن بلند و محتواى والايى برخوردار است كه كمتر در اشعار آن روزگار، چنين محتواى عالى وجود داشته است.
اينك به خاطر رعايت حال و مقال خواننده كه طبعا فارسى زبان است فقط ترجمهء آن را در اين جا مى آوريم كه بيانگر بخشى از مناقب و مكارم اخلاقى آن بزرگوار مى باشد:
ترجمه قصيده فرزدق استاد گرانمايه اديب و سخنور توانا، شادروان سيد صدرالدين بلاغى در پيشگفتار ترجمهء ارزشمند صحيفه سجاديه (عليه السلام) ترجمهء قصيده را چنين آورده است:
" 1. اين كه مرا از سر منزل جود و كرم همى پرسى، مرا از نشان آن سخنى است كه چون جويندگانش فرا رسند به آنان باز خواهم گفت.
2. اين كه تو او را نمىشناسى مهم نيست - اين همان كسى است كه سرزمين " بطحأ " جاى گامهايش را مى شناسد، و كعبه وحل و حرم در شناسائيش همدم و همقدمند.
3. اين، شخصيت فرزند بهترين تمام بندگان خدا است، اين، همان شخصيت منزه از هر آلودگى و رذيلت و پيراسته از هر عيب و علت، ومبرا از هر منقصت و نارسائى، و كوه بلند علم و فضيلت و نور افكن عظيم هدايتست.
4. اين، همان كسى است كه " احمد مختار " پدر او است. كه تا هر زمان قلم قضاء بر لوح قدر، به گردش بوده باشد. درود و رحمت خدا بر او جارى و روان باد!
5. اگر " ركن كعبه " بداند كه كدامين كس به بوسيدنش گام فرا نهاده است، هر آينه فرو خواهد افتاد تا جاى پاى او را بوسه باران سازد!
6. اين همان " على " است كه پدرش پيمبر خداست، همان پيمبرى كه اقوام و امم در پرتو عنايتش، رهسپار سر منزل هدايت گشته اند.
7. اين همان كسى است كه " جعفر طيار " و " حمزهء سيد الشهداء " عموهاى اويند:
حمزه همان قهرمان نامدار، و شير دشمن شكارى است كه محبتش را با جان و وجدان هر انسان آزاد پيوندى دقيق و پيمانى وثيق است.
8. اين فرزند فاطمه، سرور بانوان جهانست، و پسر پاكيزه گوهر وصى پيمبر است كه آتش قهر و شعله انتقام خدا از زبانهء تيغ بى دريغش همى درخشيد.
9. هر زمان كه قبائل قريش به سوى او بنگرند شعراء و خطباى ايشان به مدح و نيايش زبان همى گشايند و بى اختيار اذعان و اقرار مى كنند كه: هر گونه جود و احسان به او همى پيوندد و كاروان كرم در منزلگاه مكارم او، رخت همى گشايد.
10. جود و عطاى كف بخشاى او چنانست كه چون به آهنگ دست سودن بر ركن " حطيم " گام فرا نهد گوئى كه ركن مىخواهد تا او را نزد خود نگاه دارد و از جود و عطايش، برخوردار گردد.
11. اينكه تو گفتى: " اين كيست؟ " رونق عظمت و جلوه جلال و شكوه شخصيت او را فرو نمىكاهد، زيرا كه تو او را نمى شناسى ولى عرب و عجم همه او را همى شناسند.
12. او به قله مجد و عظمت، و ستيغ جلال و عزتى نسب همى برد كه مسلمانان عرب و عجم از رسيدن به آن فرو مانده، و به زانو در آمده اند.
13. او از فرط آزرم ديدگان فرو مى پوشد و حاضران حضرتش تحت تأثير هيبت و عظمتش ديدگان فرو مى پوشند و جز به هنگامى كه لب به تبسم بگشايد سخنى در حضور او بر زبان نمى آورند.
14. پرده‌هاى ظلمت از برابر نور جبين و فروغ طلعتش شكافته مى شود بمانند خورشيد كه از درخشيدنش طبقات فشرده " مه " پراكنده مى گردد.
15. او نياز نيازمندان و خواهش سائلان را هميشه با چهره گشوده و منطق مثبت
استقبال كرده است و هيچ گاه جز بهنگام " تشهد " كلمه " لا " بر زبان نرانده است و اگر ذكر تشهد نمى بود " نه " او نيز " بلى " همى بود.
16. شاخهء نيرومند شخصيت او از پيكر و شخصيت پيمبر دميده است و از اينرو عناصر وجودش و اخلاق و سجايايش پاك و پاكيزه است.
17. او به دوش كشنده بار مشكلات اقوامى است كه زير سنگينى آن بار به زانو در آمده اند، چنان كه خوئى ستوده و روئى گشوده دارد و اعلام پذيرش حوائج مستمندان در مذاق جانش شيرين و خوشايند است.
18. اين، فرزند " فاطمه " است اگر او را نمىشناسى او كسى است كه پيمبران خدا به جد امجدش ختم شده‌اند وطغراى رسالتهاى آسمان به نام همايون او حسن ختام و زيبائى فرجام يافته است.
19. خدا او را از ازل برترى داده است و شرف بخشيده و قلم قضاء در تحقيق اين مشيت بر لوح قدر، روان گشته است.
20. اين، فرزند كسى است كه فضل پيمبران پايين تر از فضل اوست و فضل امتهاشان پايينتر از فضل امت اوست.
21. خورشيد فروزان احسان او گرمى و روشنى بر همگان افشانده، و از اينرو در برابر اشعه نيرومندش تاريكى لجاج و ضلال، از فضاى انديشه و دل گمراهان و عظمت فقر از محيط زندگى مستمندان و تيرگى ستم از آفاق حيات ستم‌زدگان، رخت بربسته و به يكسو رفته است.
22. هر دو دستش ابرى فياض و رحمت گستر است. كه رگبار فيض فرو مى بارد و ماده جود و عطايش، هيچ گاه كاستى نمى پذيرد.
23. خوى نرم و سازگارى دارد، و مردم هر زمان از حدت خشمش در امانند و هميشه دو خصلت حلم و كرم جوانب شخصيت او را همى آرايند.
24. هيچ گاه خلف وعده نمى كند، و نهادش آميخته با خير و طبيعتش سرشته بايمن
و بركت است، و ساحت كرمش براى واردين آماده، و خوان احسانش پيش روى مهمانان نهاده است و چون با شدت وصعوبتى روبرو شود حكيم و حاذق و چاره جو و بصير است.
25. او از گروهى است كه دوستى آنان دين است و دشمنى آنان كفر است. و قرب جوارشان، ساحل نجات و پناهگاه امن و امان است.
26. ناگواريها و گرفتاريها به يمن محبتشان دفع مى شود، و احسانها و نعمتها به بركت آن محبت، فزونى همى گيرد.
27. پس از نام خدا نام ايشان بر همگان مقدم است، و هر كلام به نام ايشان زينت فرجام وحسن ختام همى پذيرد.
28. اگر اهل تقوى شمرده شوند، ايشان پيشوايانشانند و اگر از بهترين اهل زمين باز پرسند نام ايشان در ميان همى آيد.
29. هيچ بخشايشگر به قله كرم و منتهاى جود ايشان نمىرسد و هيچ قوم به هر پايه از كرم كه باشد قدرت همسوئى و هم وزنى ايشان را ندارد.
30. بزرگان اين خاندان، به روزگار سختى و قحط سالى، باران رحمتند و به هنگام اشتعال جنگ، شيران بيشه شجاعتند.
31. خوى بزرگوارى و دستهاى بخشايشگر ايشان مانع از آنست كه نكوهش و مذمت در ساحت مجد و عظمتشان فرود آيد.
32. عسر معيشت، و سختى زندگى، دستهاى بخشايشگرشان را از جود و عطا نبندد و اين گشوده دستى در هر دو حالت توانگرى و درويشى، براى ايشان يكسانست.
33. كدامين قبيله از قبائل بشر است كه از نياكان اين شخصيت عظيم يا از خود اين شخص كريم، منتى و نعمتى بر ذمهء خود نداشته باشد؟
34. هر كه خدا را بشناسد - به حكم ضرورت - نياكان اين امام همام را هم مى شناسد زيرا مردم جهان دين خدا را از خانهء او بدست آورده و در پرتو هدايت اين خاندان از ظلمت كفر و شرك، رسته اند.
35. در تاريكيهاى مصائب و مشكلات و ظلمات مشاجرات و منازعات، تنها خانهء اين خاندان در ميان خانه‌هاى قريش است كه نور اميد در برابر ديدگان اميدوار همى افشاند. و به حل مشكلات و فصل خصومات مردمان همت همى گمارد.
36. زيرا محمد (صلى الله عليه وآله) جد امجدش، الگوى عظمت وجلالت، وجد ديگرش على (عليه السلام) مظهر قدرت و شجاعت است.
37. ميدان كارزار " بدر " دره " احد " و صحنهء پر اضطراب جنگ " احزاب " گواه فداكارى و جانفشانى او است و سرگذشت روز پيروزى وفتح مكه براى دوست و دشمن معلوم و مفهوم است.
38. دو عرصهء معركه " خيبر " و " حنين " دو شاهد دليرى و سلحشورى اويند و در كنار آن عميق نيرومند وقلاع بلند يهود " بنى قريظه " روز وحشتبار و تاريك و دشوارى هست كه از قوت قلب و نيروى ايمان و زور بازوى او باز مى گويد.
39. اين صحنه‌هاى تكان دهنده و پرهيجان، پايگاههائى هستند كه در برابر هر يك از حوادث ونوائب، چارهء كار و تدبير كارزار از دسترس " صحابه " بيرون برده است و اين حقيقتى است كه من آن را به مانند اهل حقد و حميت و حسد و عصبيت در پردهء لجاج و عناد جاهليت پوشيده نمى دارم ".
اين اشعار بلند پايه و شامخ مرتبت، مهر تأييد و سند تأكيدى بر تمام آن مطالبى است كه در بخش نثرى گذشته به آنها اشاره كرديم آن هم به زبان شعر و ادب بلند پايه و موزون. نوشته اند: حماسهء شعر، و قدرت بيان و موسيقى سخن، وعلو مضامين اشعار آنچنان قوى، كوبنده و موج آفرين بود كه در طول مدت انشاء والقاء هشام و درباريانش را بى اراده مسحور ساخته و فرصت اظهار هر نوع عكس العمل را از ايشان سلب كرده بود، ولى چون قصيده به پايان رسيد وفرزدق لب از گفتار فرو بست هشام بمانند كسى كه از خواب گران و رؤيايى سنگين ديده برگشوده باشد آشفته و خشمگين رو به شاعر كرد و گفت چرا تا كنون شعرى چنين در مدح و ثناى ما نسروده‌اى؟
فرزدق در پاسخ گفت: جدى به مانند جد ايشان، وپدرى هم شأن و هم طراز پدر ايشان و مادرى به پاكيزگى گوهر مادر او بياور تا تو را نيز به مانند او بستايم و شعر بسرايم.
پس هشام فرمان داد تا نام شاعر را از دفتر جوائز و عطاياى خليفه، حذف كنند و در سرزمين " غسفان " در ميان مكه و مدينه او را به بند زندان كشند. چون اين خبر ناراحت كننده به امام على بن الحسين (عليه السلام) رسيد آن امام همام دوازده هزار درهم به رسم صله و عطيه، نزد فرزدق فرستاد و به او پيام داد كه اى ابا فراس ما را معذور دار كه اگر نقدينه‌اى افزون داشتيم جائزهء تو را مى افزوديم. چون عطيهء امام را نزد فرزدق بردند آن را نپذيرفت و پيام داد كه: اى فرزند رسول خدا من آنچه گفته ام جز تحت تأثير عشق و محبت مقدس و جز كسب رضاى پروردگار و رسول او، نگفته ام از اينرو صله اى در برابر آن نمى پذيرم ولى امام (عليه السلام) عطيهء خود را نزد شاعر باز فرستاد و او را قسم داد تا آن را بپذيرد و اطمينان بخشيد كه قبول آن عطيه چيزى از اجر و پاداش او در پيشگاه خدا نخواهد كاست ناچار فرزدق إنعام وصلهء امام را پذيرفت و آنگاه قصيده اى در هجاى هشام سرود تا چون خبر آن به هشام رسيد از بيم رسوائى دستور رهائى او را صادر نمود. (1) فرزدق وعبد الملك بن مروان مرحوم شيخ مفيد در كتاب " الأختصاص " علاوه بر برخورد فرزدق با هشام بن عبد الملك و آن داستان " هذا الذى يعرف البطحاء وطأته... " برخورد ديگرى را با پدر هشام، عبد الملك بن مروان نقل مى كند كه با داستان هشام بن عبد الملك اندكى تفاوت دارد و نشان مى دهد كه دو حادثه يا رخدادى بوده است آن عالم برزگوار، آن را از فرعات يكى از روايتگران شعر فرزدق نقل مى كند كه سالى همراه عبد الملك بن مروان به حج رهسپار شدم در موسم حج بود كه عبد الملك نگاهى به على بن الحسين (عليه السلام) افكند نگاهى كه توأم با تحقير بود و مى خواست او را تحقير يا تصغير نمايد از اينرو پرسيد اين كيست؟
فرزدق آن قصيده غراء را با البداهه سرودند:
هذا من خير عباد الله كلهم * هذا التقى النقى الطاهر العلم تا پايان آن سروده وقتى عبد الملك اين سروده را تا پايان شنيد غضبناك و ناراحت شد هر سال كه 1000 دينار به او صله مى داد قطع نمود و او را محروم ساخت، فرزدق به امام على بن الحسين (عليه السلام) شكايت برد امام سجاد (عليه السلام) فرمود: من به همان مقدار كه عبد الملك به تو صله مى داد، مىپردازم ولى مرا از گفتگو با عبد الملك معاف بدار.
فرزدق گفت: به خدا قسم من هيچ نوع انتظارى از شما ندارم فقط محض اجر اخروى گفته ام و ثواب آخرت خيلى محبوب تر از پاداش دنيوى است.
امام سجاد (عليه السلام) با معاوية بن عبدا بن جعفر طيار ارتباط پيدا كرد و او يكى از سخاوتمندان بنى هاشم بود در عين حال يكى از ادباء و نكته سنجان نيز به شمار مى رفت، معاويه به فرزدق گفت: احتمال مى دهى چه قدر عمر داشته باشى؟ فرزدق گفت:
حدود بيست سال.
معاوية بن عبد الله بن جعفر گفت: پس اين بيست هزار دينار است آن را از حال خالص خودم به تو عطا مى كنم تو ابومحمد را (امام سجاد (عليه السلام)) از درخواست از عبد الملك و گفتگو با او معاف بدار!
فرزدق گفت: من با ابومحمد (امام سجاد (عليه السلام)) در اين باره ملاقات كرده ام و به او عرض نموده ام كه ثواب آخرت براى من خيلى محبوب تر از پاداش دنيوى است. (1) در اين داستان چند نكته استفاده مى شود:
1. داستان برخورد فرزدق به دستگاه اموى دوبار رخ داده است يك بار با عبد الملك بن مروان و بار ديگر با خلف ناصالح او هشام بن عبد الملك مروان و سرودهء او نيز دو نوع مى باشد.
2. نكته دومى كه استفاده مى شود موضع گيرى بنى هاشم با بنى اميه و زمامداران ستمگر آنان مى باشد به حدى كه امام (عليه السلام) جبران خسارت مالى او را از طريق يكى از هم فكران و هم مكتبان خويش فراهم مى سازد و او را از توسل به درهاى ستمگران و دربار آنان جلوگيرى مى فرمايد.
3. نكته پايانى هم كه استفاده مى شود منبع مالى و منشأ برخى از احسانها و اتفاقات امام (عليه السلام) است معلوم مى گرد، ياران، اصحاب و شيعيانى بوده اند كه در اهداف خير و نيكوكارى و برخى از مخارج آن بزرگوار، به آن حضرت (عليه السلام) يارى مى رساندند و شايد اين افراد در ديگر مشروعات و نيات خير و انسانى آن امام همام (عليه السلام) همكارى و هم فكرى داشته اند به همان ترتيبى كه امروز مراجع عاليقدر تقليد، و مقلدين خويش دريافت مى كنند.
حديثى از آن بزرگوار چون صحبت كمك و ايثار به ميان آمد بىمناسبت نيست حديث جالبى از آن بزرگوار بازگو شود ابوحمزه شمالى از امام سجاد (عليه السلام) روايت مىكند:
كسى كه مؤمنى را اطعام نمايد و او را از گرسنگى درآورد خداوند متعال او را از ميوه‌هاى بهشتى اطعام مى كند و كسى كه فردى از تشنگى نجات دهد خداوند متعال او را از رحيق مختوم سيراب مىسازد و كسى كه مؤمنين را (در موقع نياز) لباسى بپوشاند خداوند متعال او را از لباسهاى سبز مىپوشاند و در حديث ديگرى او در خمان و پناه خدا است مادام كه سخنى از آن باقى مانده باشد. (1) نوفلى گويد: در نزد امام هادى (عليه السلام) از صدا و آهنگ خوش گفتگو كردم، فرمود: امام سجاد (عليه السلام) قرآن تلاوت مىكرد و گاهى مردم از صداى زيباى او بيهوش مىشدند، و اگر امام اندكى از صداى زيباى خود را ظاهر كند مردم طاقت شنيدن آن را ندارند.
گفتم: آيا پيامبر (صلى الله عليه وآله)، با مردم نماز نمى خواند و صداى خود را به تلاوت قرآن بلند
نمى ساخت [پس مردم چرا بيهوش نمى شدند؟] فرمود: رسول خدا (صلى الله عليه وآله) به اندازهء طاقت مردمى كه پشت سر او بودند صداى خود را آشكار مى ساخت. (1)
بخش دوم ` امام سجاد (عليه السلام) از نظر دانشمندان اهل سنت
بخش دوم / امام سجاد (ع) از نظر دانشمندان اهل سنت...
اگر ما در زندگى پيشوايان معصوم (عليه السلام) به ديدگاههاى ديگران هم توجه داريم نه از آن منظر است كه مى خواهيم آن بزرگواران را به وسيلهء آنان بشناسيم يا بشناسائيم يقينا چنين تصدى در كار نيست بلكه انگيزهء آن چند عامل زير آنست كه چنين توجهى را داريم:
أولا: مى خواهيم شعاع گسترش نام و آوازهء آنان را علاوه بر قلوب دوستداران در افقها و مرزهاى قلوب ديگران نيز جستجو كنيم وجهه نظرها و ديدگاههاى آنان را نيز پيرامون اين بزرگداران به دست آوريم.
ثانيا: فضيلت آنست كه تنها دوستان نگويند بلكه همگان به آن اعتراف داشته باشند چون گفته اند: " الفضل ما شهرت به الاعداء " يا به تعبير شاعر:
خوشتر آن باشد كه سر دلبران * گفته آيد در حديث ديگران ثالثا: در گفته‌ها و نوشته‌هاى ديگران، نكات جديد و ديدگاههاى نوينى نيز وجود دارد كه گاهى در آثار دوستان آن نكته‌ها تجلى و نمود كامل ندارد و سخن آخر آنست كه شاعر گويد:
أمر على الديار، ديار ليلى * أقبل والجدار وذى الجدارا فما حب الديار شغفن قلبى * و لكن حب من سكن الديارا من به ديار مختلفى ره مىسپارم گاهى ديوارها را نيز مىبوسم بوسه بر خود ديوار قلب مرا به خود مشغول نساخته است بلكه ساكن وجالس آن ديوار دلم را به خود مشغول نموده است تمام اين گشت و گذارها به علت دريافت عطر دوست و گل بوى اوست. با اين انگيزه ها در سخنان انديشمندان اهل سنت غدر و بررسى مى نمائيم:
1. محمد بن مسلم زهرى (م 124 ه‍): زهرى يكى از فقهاء و محدثان بزرگ تابعى در
مدينه بود او دوران ده تن از صحابه را درك كرده بود و علوم فقهاى هفتگانهء اهل سنت را در حفظ داشت. و اهل سنت بيش از حد او را ستوده اند. (1) او كه شيفتهء عظمت علمى و تقوائى امام سجاد (عليه السلام) بود، دربارهء آن حضرت گفته است: " ما رأيت أحدا أفقه من زين العابدين ". (2) " كسى را فقيه تر از زين العابدين نديدم ". يا " ما رأيت قرشيا أفضل من على بن الحسين ". (3) " هيچ شخصيت قرشى را برتر از على بن حسين عليها السلام نديدم ".
2. أبو محمد سعيد بن مسيب (م 94 ه‍): او يكى از تابعان و محدثان و فقيهان مدينه بود. دربارهء امام سجاد (عليه السلام) گفته است، " ما رأيت قط أفضل من على بن الحسين (عليه السلام) ".
" هرگز كسى را كه افضل وبرتر از على بن حسين (عليه السلام) باشد، نديده ام ".
" ما رأيت أورع منه ". (4) و " پرهيزگارتر از على بن حسين را نيز نديدم ".
3. حماد بن زيد: " وكان أفضل هاشمي أدركته ". (5) " على بن حسين برترين هاشمى بود كه من او را درك كرده ام ".
4. احمد بن حجر هيثمى (م 973): صاحب كتاب " الصواعق المحرقة " گويد:
" زين العابدين جانشين پدرش در علم و زهد و عبادت بود و چون براى نماز وضو مى گرفت. رنگش زرد مى شد. در اين باره از او سؤال شد. فرمود: آيا مى دانيد مى خواهم در مقابل چه كسى بايستم؟! و گفته اند: در شبانه روز هزار ركعت نماز مى خواند. و گاهى از ترس خدا از هوش مى رفت ". (6) 5. سفيان ثورى: " سفيان ثورى " كه مشايخ صوفيه او را تاج دين وديانت و شمع زهد و
هدايت خوانده اند، از امام سجاد (عليه السلام) بدين مضمون نقل كرده است: " مردى نزد على بن الحسين (عليها السلام) آمد و به وى گفت: فلان كس تو را نكوهش مى كرد و حرفهاى ناشايست دربارهء تو مى گفت: امام فرمود: با من بيا تا نزد او برويم، پس به طرف خانهء آن كس به راه افتادند مرد سخن چين پيش خود چنان گمان مى كرد كه امام به زودى از وى انتقام خواهد گرفت چون نزد او رسيدند امام فرمود: اى فلانى! اگر آنچه دربارهء من گفته اى درست باشد، خدا مرا بيامرزد و اگر نادرست باشد، خدا تو را بيامرزد ".
6. " احمد بن محمد بن عبد ربه " اندلسى، صاحب كتاب " العقد الفريد " مىنويسد:
" چون على بن الحسين (عليه السلام) به نماز مى ايستاد، لرزش شديدى او را فرا مى گرفت علت آن از او سؤال شد فرمود: واى بر شما مگر نمى دانيد در برابر چه كسى ايستاده ام؟ و با چه كسى قصد مناجات و راز و نياز دارم؟! " (1) 7. سفيان بن عيينه: " على بن حسين (عليه السلام) به قصد حج راهى مكه شد. هنگامى كه احرام بست و بر مركب خود قرار گرفت رنگش زرد شد و لرزه بر اندامش افتاد و نتوانست لبيك بگويد. به او گفته شد چرا لبيك نمى گوئى؟ فرمود: از آن مى ترسم كه من لبيك بگويم و در جواب من گفته شود: " لالبيك ". (2) 8. مالك بن أنس: " لم يكن في أهل بيت رسول الله (صلى الله عليه وآله) مثل على بن الحسين ". (3) " در بين اهل بيت رسالت (عليه السلام) فردى همانند على بن حسين (عليه السلام) وجود نداشت ".
" به من خبر رسيده است كه على بن حسين (عليه السلام) تا زنده بود در هر شبانه روز هزار ركعت نماز مى خواند و به خاطر كثرت عبادتش او را " زين العابدين " نام نهادند ".
9. حسن بصرى (م 110 ه‍): " حسن بصرى " از اهل بصره و از مشاهير تابعين مى باشد كه فيض ملاقات اكثر اصحاب رسول خدا (صلى الله عليه وآله) را دريافته بود وى كه پيش عامه، به زهد و
تقوا معروف است و صوفيان نيز او را پروردهء نبوت و خو گرفتهء فتوت و كعبهء علم و عمل و خلاصهء ورع و حلم مى دانند. (1) زهد و تقوا و شكوه و عظمت امام سجاد (عليه السلام)، چنان چشم او را خيره كرده بود كه بى اختيار به پاى او بوسه مى زد.
دربارهء كثرت زهد و توجه هميشگى او به خدا روايت كرده اند كه در خانهء كعبه به امام سجاد (عليه السلام) برخورد و ديد كه امام به صورت ناشناسى كه نقابى بر چهره اش كشيده بود، اشعار زير را با سوز و گداز زمزمه كرده و به شدت ناله مى نمايد.
1. ألا يا أيها المأمول في كل حاجة * شكوت إليك الضر، فارحم شكايتى 2. ألا يا رجائى أنت كاشف كربتي * فهب لي ذنوبى كلها وأقض حاجتى 3. وان إليك القصد في كل مطلب * وأنت غياث الطالبين وغايتي 4. أتيت بأفعال قباح ردية * فما في الورى خلق، جنى كجنايتي 5. فزادى قليل، لا أراه مبلغي * أللزاد أبكي، أم لبعد مسافتى؟
6. أتجمعني والظالمين موافقا * فأين طوافى، ثم أين زيارتي؟
7. أتحرقني بالنار، يا غاية المنى * فأين رجائى ثم أين مخافتى؟
8. فيا سيدي فأمنن على بتوبة * فأنك رب " عالم " بمقالتي 1. اى آن كه در هر نيازى دست اميد به سوى تو دراز مى شود. بيچارگى خود را به تو باز مى گويم، مرا مورد عفو و بخشش خود قرار بده.
2. اى اميد من! كه اندوه و سختى را از من دور مى كنى، همهء گناهان مرا ببخش و حاجت مرا برآور.
3. در هر حاجتى به تو روى مى آورم، تو دستگيرندهء خواستاران و هدف و مقصود نهايى منى.
4. با كارهاى زشت خود به تو روى آوردم، هيچ مخلوقى را در جهان به اندازهء خودم گناهكار و جنايتكار نمىبينم؟
6. آيا تو مرا با ستمگران در يك جا جمع مى كنى؟ پس طواف من به دور خانهء تو و زيارت من چه مى شود؟!
7. اى نقطهء پايان آرزوهاى من! آيا مرا به آتش خود مى سوزانى، پس اميد من به تو و ترس من از تو چه مى شود؟
8. اى سرور من! از قبول توبه ام بر من منت بگذار كه تو پروردگار و عالم و دانا به گفتار و راز و نياز منى.
" حسن بصرى " مى گويد: نزديك شدم ديدم كه او امام، فرزند امام، على بن الحسين زين العابدين (عليه السلام) است پس پاى او را بوسيدم و گفتم: اى فرزند نبوت! اين مناجات و گريه از چه رو است؟ با اين كه تو داخل اهل بيتى هستى كه خداوند دربارهء آنان فرموده است:
* (إنما يريدالله ليذهب عنكم الرجس أهل البيت، ويطهركم تطهيرا) * فرمود: اى فرزند ابا الحسن اين سخنان را كنار بگذار بهشت براى هر كسى است كه خدا را اطاعت كند، آفريده شده است گرچه بنده اى حبشى باشد و جهنم براى هر كسى كه خدا را نافرمانى كند خلق شده است هر چند آزاد مردى قرشى باشد پيامبر اكرم (صلى الله عليه وآله) فرموده است:
" ايتوني بأعمالكم لا بأنسابكم " " اعمال خود را نزد من آوريد نه انساب خود را ". (1) 10. ابو سعيد عبد الملك بن قريب اصمعى (122 - 214 ه‍): وى از اكابر ادباى عرب است گفته اند: كسى از عرب عبارتى شيواتر از اصمعى نپرداخته است و بعضى گويند اصمعى در لغت نظيرى نداشت ولى نسبت به اهل بيت نه تنها بى اعتنا بوده، حتى بعضيها او را از نواصب شمرده اند (2) با اين وجود، شكوه و عظمت امام سجاد (عليه السلام) آنچنان بود كه حتى اصمعى را نيز شگفت زده و تحت تأثير خود قرار داده بود و دربارهء آن جناب چنين گفته است:
" شبى در حال طواف دور خانهء خدا جوانى را ديدم كه پردهء كعبه را گرفته و مى گفت:
اى آن كه در دل شب دعوت بى چاره را اجابت مى كند، اى بر طرف كنندهء پريشانى و مصيبت و گرفتارى مهمانان تو در اطراف خانهء تو خوابيدند و بيدار شدند ولى تو اى زندهء پاينده اى هرگز نمى خوابى، خدايا! من تو را با غمهاى جانكاه و در نهايت پريشانى و نگرانى مى خوانم. به حرمت بيت و حرم به اشك چشمم رحم كن. اگر شخص سفيه و گستاخ به احسان تو اميدوار نباشد پس چه كسى بر گناهكاران، احسان خواهد كرد؟ " " ثم بكى بكاء شديدا وأنشد يقول:
ألا يا أيها المقصود في كل حاجة * شكوت إليك الضر، فارحم شكايتي ألا يا رجائى أنت تكشف كربتي * فهب لي ذنوبى، كلها وأقض حاجتى أتيت بأعمال قباح رديه * وما في الورى عبد جنى كجنايتى أتحرقني بالنار يا غاية المنى؟ * فأين رجائى؟ ثم أين مخافتي؟
" سپس به شدت گريه سر داده و اين اشعار را زمزمه مى كرد (كه ترجمه آن گذشت):
سپس آن جوان از هوش رفت و بر زمين افتاد به او نزديك شدم ناگهان ديدم او زين العابدين على بن حسين بن على بن ابيطالب (عليه السلام) است (خداوند از همهء آنها راضى باشد) سرش را بلند كردم و به روى دامنم گذاشتم و بى اختيار گريستم يك قطره از اشك چشمم به صورت او چكيد چشمانش را باز كرد و فرمود: اين كيست كه بر ما اشك مى ريزد؟ عرض كردم بندهء حقير شما اصمعى هستم مولاى من، اين گريه و ناله از براى چيست؟ و تو از اهل بيت نبوت و معدن رسالت هستى؟ آيا خداوند در قرآن نفرموده است. (خداوند مى خواهد هر نوع رجس و آلايش را از شما خانوادهء نبوت بزدايد وشما را از هر عيب پاك و منزه گرداند)؟ فرمود: افسوس، افسوس، اى اصمعى خداوند بهشت را براى كسى آفريده كه از او اطاعت كند ولو اين كه غلام سياه حبشى باشد و جهنم را براى كسى خلق كرده است كه از او نافرمانى كند ولو اين كه غلام سياه قرشى باشد آنگاه كه صور قيامت دميده شود ديگر نسب و خويشى در ميانشان نماند و كسى از كس ديگر سراغى نمى گيرد پس در
آن روز آنان كه اعمالشان سنگين است، رستگار هستند و آنان كه اعمالشان سبك باشد، نفس خود را در زبان افكنده و در دوزخ مخلد خواهند بود ". (1) 11. جاحظ - عمر بن بحر (م 255 ه‍): او از ادبا و فضلاى نامى عرب به شمار مى رود و در فصاحت و بلاغت بر همهء فصحاء وبلغاى عرب برترى داشته است و آوازه‌اش در تمامى اقطار عالم منتشر بود. مقام و منزلت امام سجاد (عليه السلام) در مجتمع عربى بدان پايه بوده است كه مردى مانند " جاحظ " با همهء سابقه اى كه در " عثمانى بودن " داشت دربارهء محبوبيت آن امام همام (عليه السلام) چنين گفته است:
" لم أر الخارجى في أمره، الا كالشيعى ولا العامى الا كالخاصى ". (2) " دربارهء على بن حسين (عليه السلام)، خوارج مانند شيعيان و عوام مانند خواص داورى مى كنند ".
12. خطيب دمشق (م 739 ه‍): مؤلف چند كتاب از آن ميان " أخبار الدول " روايتى دربارهء امام سجاد (عليه السلام) نقل كرده است كه دلالت بر حد اعلاى زهد و عبادت و معرفت وى دارد طبق همان روايت او: فرزندى از امام (عليه السلام) در چاه افتاد، مردم مدينه هراسان شدند و كوشيدند تا او را از چاه بيرون آورند. آن حضرت در تمام مدت، غرق در نماز بود و از جاى خود تكان نمى خورد مردم داستان را به وى گفتند فرمود: " من چيزى نفهميدم چون در حال مناجات با خداى خود بودم ". (3) باز روايت كرده است كه آن حضرت صدقه را در پنهانى مى داد و مى گفت:
" إن صدقة السر تطفى غضب الرب ": " صدقهء پنهانى، خشم خدا را فرو مى نشاند ". (4) 13. محمد بن سعد كاتب واقدى (م 206 ه‍): صاحب تأليفات كثيره، از جملهء
" الطبقات الكبيره " مى گويد: " كان زين العابدين ثقة، مأمونا كثير الحديث عن رسول الله (صلى الله عليه وآله) عالما ولم يكن في أهل البيت مثله ". (1) " على بن حسين زين العابدين، فرد موثق وامين و بسيار روايتگر حديث از رسول خدا (صلى الله عليه وآله) بود او عالم جليل القدر بود و در ميان اهل بيت نظير نداشت... ".
14. ابن تيمية حرانى (661 - 728 ه‍): " وأما على بن الحسين فمن كبار التابعين و ساداتهم علما ودينا و... له من الخشوع، وصدقة السر و غير ذلك من الفضائل ما هو معروف... وكان من خيار أهل العلم والدين من التابعين ". (2) " على بن حسين (عليه السلام) از لحاظ علم و دين از اكابر تابعان و بزرگان بود و در خشوع و صدقهء پنهانى و ساير فضائل معروف مى باشد... او از بهترين صاحبان علم و دين و از تابعان بود ".
15. عبد الرحمن بن حفص قرشى: " على بن حسين وقتى كه مى خواست وضو بگيرد رنگش زرد مى شد، برخى از خاندانش به او مى گفتند:
اين چه حالى است كه به هنگام وضو بر تو عارض مى شود، مى فرمود: آيا مى دانيد در مقابل چه كسى مى خواهم بايستم "؟!
16. بيهقى شافعى (م 458 ه‍): از اكابر علما و بزرگان محدثين مى باشد و تأليفات متعددى از خود بجا گذاشته است كه از جملهء آنها " السنن الكبيره " مى باشد او مى گويد:
" يكى از كنيزان امام على بن حسين (عليه السلام) به هنگامى كه آب روى دست امام براى گرفتن وضو مى ريخت، ظرف آب از دستش افتاد و صورت آن بزرگوار را مجروح ساخت.
امام از روى خشم سر بلند كرد كنيز بلافاصله گفت: خداوند در قرآن مى فرمايد:
" والكاظمين الغيظ " امام فرمود: خشم خود را فرو بردم. " والعافين عن الناس " امام فرمود:
تو را بخشيدم خدا تو را ببخشد، كنيز مجددا گفت: " والله يحب المحسنين " (3) امام (عليه السلام)
فرمود: تو را در راه خدا آزاد كردم ". (1) 17. ابن خلكان (م 681 ه‍): صاحب كتاب " وفيات الأعيان وأنباء أبناء الزمان " دربارهء امام سجاد (عليه السلام) مىنويسد:
" ابوالحسن على بن حسين بن على بن ابيطالب (رضى الله عنهم أجمعين) معروف به " زين العابدين " يكى از ائمهء دوازده گانه و يكى از بزرگان تابعان مى باشد. و زهرى گفته است كسى را از قريش نديدم كه برتر از على بن حسين (عليه السلام) باشد "... و به آن حضرت " ابن الخيرتين " گفته مى شد به دليل فرمايش رسول خدا (صلى الله عليه وآله) كه فرموده: خداوند از بندگانش دو تيره و قبيله را برگزيده: از عرب قريش، و از عجم فارس را... زين العابدين به مادرش زياد نيكى مى كرد و به او فوق العاده احترام مى نمود روزى به او گفته شد: تو با اين كه بيش از همه، به مادرت احسان و نيكى مى كنى ولى نمى بينيم چرا با او در يك ظرف غذا ميل نمى كنى؟ فرمود:
از اين بيمناكم كه دستم به سوى غذائى دراز شود كه قبل از من، چشم مادرم به آن غذا افتاده است... فضائل و مناقب امام زين العابدين (عليه السلام) بيش از آن است كه به شمار آيد ". (2) 18. جامى (817 - 898 ه‍): " نورالدين عبد الرحمن بن احمد " شيرازى مشهور به " جامى "، عالم جامع در علوم عقلى ونقلى، وسنى صوفى مشرب بود. " محقق بهبهانى " از جد خود " محمد تقى مجلسى " نقل كرده است كه " عبد الرحمن جامى " سنى در " سلسلة الذهب " قصيدهء فرزدق را به فارسى به نظم كشيده و گفته است كه زنى از اهل كوفه " فرزدق " را بعد از مرگ، در خواب ديد، از او پرسيد كه خدا با تو چگونه رفتار كرد؟ گفت:
خدا مرا به سبب آن قصيده اى كه در مدح " على بن الحسين (عليه السلام) " گفتم، آمرزيد سپس مى گويد: اگر حق تعالى به بركت اين قصيده تمامى اهل عالم را مورد لطف خود قرار دهد،
جا دارد و سزاوار است اينك سرودهء جامى در حق امام سجاد (عليه السلام):
پور عبد الملك بنام هشام در حرم بود با اهالى شام مىزد اندر طواف كعبه قدم * ليكن از ازدحام اهل حرم استلام حجر ندادش دست * بهر نظاره گوشه‌اى بنشست ناگهان نخبهء نبى و ولى * زين عباد بن حسين على در كساء بها وحلهء نور * بر حريم حرم فكند عبور هر طرف مى گذشت بهر طواف * در صف خلق، مىفتاد شكاف زد قدم بهر استلام حجر * گشت خالى ز خلق راه و گذر شامئى كرد از هشام سؤال * كيست اين با چنين جمال و جلال؟
از جهالت در آن تعلل كرد * وز شناسائى اش تجاهل كرد گفت نشناسمش ندانم كيست؟ * مدنى يا يمانى يا مكى است؟
بوفراس آن سخنور نادر * بود در جمع شاميان حاضر گفت: من مىشناسمش نيكو * زو چه پرسى؟ به سوى من كن رو آن كس است اين كه مكه وبطحازمزم وبوقبيس وخيف و منى حرم وحل و بيت و ركن حطيم * ناودان و مقام ابراهيم مروه، مسعى، صفا، حجر، عرفات * طيبة، كوفه، كربلا، و فرات هر يك آمد به قدر او عارف * بر علو مقام او واقف قرة العين سيد الشهداست * غنچهء شاخ دوحهء زهراست ميوهء باغ احمد مختار * لالهء راغ حيدر كرار چون كند جاى در ميان قريش * رود از فخرتر زبان قريش كه بدين سرور ستوده شيم * به نهايت رسيد فضل و كرم ذروهء عزتست منزل او * حامل دولت است محمل او از چنين عز و دولتى ظاهر * هم عرب هم عجم بود قاصر
جد او را به مسند تمكين * خاتم الأنبياست نقش نگين لايح از روى او فروغ هدى * فايح از خوى او، شميم وفا طلعتش آفتاب روز افروز * روشنائى فزاى وظلمت سوز جد او مصدر هدايت حق * از چنان مصدرى شده مشتق زحيا نايدش پسنديده * كه گشايد به روى كس ديده خلق ازو نيز ديده خوابانند * كز مهابت نگاه نتوانند نيست بى سبقت تبسم او * خلق را طاقت تكلم او در عرب در عجم بود مشهور * كه مدانش مغفلى مغرور همه عالم گرفت پرتو خور * گر ضريرى نديد از آن چه ضرر شد بلند آفتاب بر افلاك * بوم اگر زان نيافت بهره چه باك؟
بر نكو سيرتان و بدكاران * دست او أبر موهبت باران فيض آن ابر بر همه عالم * گر بريزد نمى، نگردد كم هست از آن معشر بلند آئين * كه گذشتند ز اوج عليين حب ايشان دليل صدق ووفاق * بغض ايشان، نشان كفر ونفاق قربشان پايهء علو وجلال * بعدشان مايهء عتو (1) وضلال گر شمارند اهل تقوى را * طالبان رضاى مولى را گر بپرسد زآسمان بالفرض * سائلى من خيار أهل الأرض؟
به زبان كواكب وانجم * هيچ لفظى نيابد الا " هم " هم غيوث الندى اذا وهبوا * هم ليوث الشرى اذا نهبوا ذكرشان سابق است در افواه * بر همه خلق بعد ذكر " الله " سر هر نامه را رواج فزاى * نام آنهاست بعد نام خداى ختم هر نظم ونثر را الحق * باشد از يمن نامشان رونق
غضب هشام چون هشام آن قصيدهء غرا * كه فرزدق همى نمود إنشا كرد از آغاز تا به آخر گوش * خونش اندر رگ از غضب زد جوش بر فرزدق گرفت حالى دق * همچو بر مرغ خوش نوا عقمق ساخت بر چشم شاميان خوارش * حبس فرمود بهر آنكارش اگرش چشم راست بين بودى * راست كردار وراست دين بودى دست بيداد ظلم نگشادى * جاى آن حبس، خلعتش دادى اى بسا راست بين كه شد مبدل * از حسد حس او به شد احول آن كه احول بود ز اول كار * چون شود حالش از حسد هشدار؟
آفت ديدهء جسد رمد است * رمد ديدهء خود حسد است از حسد ديدهء خرد شد كور * وز رمد ديدهء جسد بى نور جان حاسد ز داغ غم فرسود * وز غم آسوده خاطر محسود دائما از طبيعت فاسد * بر خدا معترض بود حاسد كه چنان مال يا منال چرا * مر فلان را همى دهد نه مرا؟
گر بدانم نمىكند خوشدل * كاش از ونيز سازدش زايل حسد المرء يأكل الحسنات * وإن إعتاد كسبها سنوات نكشد از شر شور هيزم * آن ضرر كز حسد كشد مردم آن حسد خاصه كه اهل نفس و هوا * مىبرند از گزيدگان خدا جان اينان مقر قرب ووصال * جاى آنان جحيم بعد نكال ز آسمان مه همى دهد پرتو * بر زمين سگ همى زند عوعو زآسمان خور همى درخشد فاش * بر زمين كور مىشود خفاش عنايت امام (عليه السلام) به شاعر قصه مدح بوفراس رشيد * چون بدان شاه حق شناس رسيد
از درم بهر آن نكو گفتار * كرد حالى روان ده و دو هزار بوفراس آن درم نكرد قبول * گفت مقصود من خدا و رسول بود از آن مدح نى نوال و عطا * زآن كه عمر شريف را زخطا همه جا از براى هر همجى * كرده ام صرف هر مديح وهجى تافتم سوى اين مديح عنان * بهر كفارت چنان سخنان قلته خالصا لوجه الله * لالأن استفيض ما أعطاه قال زين العباد والعباد * مانؤديه عوض لانرتاد زآن كه ما اهل بيت احسانيم * هر چه داديم باز نستانيم ابر جوديم بر نشيب وفراز * قطره از ما به ما نگردد باز آفتابيم بر سپهر علا * نفتد عكس ما دگر سو را چون فرزدق به آن وفا وكرم * گشت بينا قبول كرد درم از براى خداى بود ورسول * هر چه آمد از وچه رد چه قبول بود از آن هر دو قصدش الحق حق * مى كنم من هم از فرزدق دق رشحهء ز آن سجال ولطف ونوال * كه رسيدش از آن خجسته مآل ز آن حريفم اگر رسد حرفى * بندم از دولت ابد طرفى صادقى از مشايخ حرمين * چون شنيد آن نشيد دور از شين گفت نيل مرا ضى حق را * بس بود اين عمل فرزدق را گز جز اينش زدفتر حسنات * بر نيايد، نجات، يافت نجات مستعد شد رضاى رحمان را * مستحق شد رياض رضوان را زآن كه نزديك حاكم جائر * كرد حق را، براى حق، ظاهر (1) 19. يافعى عبد الله بن اسعد (م 755 ه‍): معروف به " قطب مكه " و صاحب تأليفات كثيره از جمله " مرآة الجنان " مى گويد:
" در خانه اى كه او در آنجا در حال سجده بود، آتش افتاد و اهل خانه فرياد مى كردند كه اى فرزند رسول خدا (صلى الله عليه وآله) آتش! سر از سجده بر نداشت بعد از زمانى سر برداشت از او پرسيدند چه چيز شما را از اين آتش غافل گردانيد؟ فرمود: آتش ديگر مرا، از اين آتش غافل گردانيد ".
" وكان يقول: ان قوما عبدوالله عزوجل رهبة فتلك عبادة العبيد، وآخرين عبدوالله رغبة فتلك عبادة التجار، وآخرين عبدوه شكرا فتلك عبادة الأحرار. " " بارها آن حضرت مى فرمود: گروهى خداى را از روى ترس عبادت مى كنند و اين عبادت بردگان است و گروهى به انگيزهء پاداش مىپرستند و اين عبادت تجارت پيشگان است و گروهى او را براى آن كه از او سپاسگزارى كرده باشند، عبادت مى مايند و اين نوع عبادت، عبادت آزادگان است ".
" باز روايت شده است كه مردى به امام سجاد (عليه السلام) ناسزا گفت. و به وى افتراء بست حضرت به او فرمود: اگر آنچه گفتى در من باشد، پس به خدا توبه مى كنم و طلب آمرزش مى نمايم و اگر نباشد، در اين صورت تو به من افتراء بستى و خداوند تو را بيامرزد. همين كه آن مرد اين برخورد را از امام ديد، بلند شد و سر آن حضرت را بوسيد و گفت: فدايت شوم تو آن طورى كه من گفتم نيستى پس مرا ببخش. فرمود: خداوند تو را بيامرزد آن مرد گفت: خدا مى داند كه رسالت خويش را كجا قرار دهد؟ " (1) در پايان " يافعى " مى افزايد:
" محاسن و فضائل او بيش از آنست كه ما در اينجا به اين اختصار بسنده كرديم ".
20. ابن عماد حنبلى (م 1089): صاحب كتاب " شذرات الذهب في أخبار من ذهب " گويد: " زين العابدين على بن حسين هاشمى، به جهت كثرت عبادتش " زين العابدين " ناميده شد و تا روزى كه فوت كرد و در هر شبانه روز هزار ركعت نماز مى خواند و روزى كه پدرش به شهادت رسيد، مريض بود از اينرو متعرض او نشدند، سپس داستان
معرفى و جسارت آن مرد بى ادب را بازگو مى كند كه در سخنان " يافعى " گذشت. (1) 21. احمد بن على بن حجر عسقلانى (م 852 ه‍): از اكابر فقها ومحدثين شافعى قرن نهم هجرت و مؤلف كتابهاى متعدد، از جمله: " تهذيب تهذيب الكمال في معرفة الرجال " مى باشد او مى گويد:
" كان على بن الحسين رجلا له فضل في الدين " (2). على بن حسين فردى بوده است كه در دين فضيلت و برترى داشت ".
22. محمد بن اسحاق: " عده اى از فقراى مردم مدينه زندگى خود را به نيكى مى گذراندند ولى نمى دانستند زندگيشان از كجا تأمين مى شود تا اينكه حضرت سجاد فوت كرد آنچه شبانگاهان بدانان مى رسيد قطع شد آنگاه فهميدند كه اولى بوده است؟ ".
23. ابونعيم حافظ اصفهانى (334 - 402 ه‍): كه يكى از اكابر و اعلام محدثان و از اعاظم ثقات حفاظ و صاحب تأليفات متعدد از جمله " حلية الأولياء " مى باشد روايت كرده است:
" به هنگام فوت آن امام، آثار كيسه‌هاى بارى كه در شب براى بينوايان مدينه، حمل مى كرد، بر پشتش ديده مى شد. " " ابو نعيم " از امام باقر (عليه السلام) نقل كرده است كه: " إن على بن الحسين، قاسم الله ماله مرتين " " امام باقر فرمود: پدرش على بن حسين، مال خود را دوبار در راه خدا با فقراء تقسيم كرد ". (3) 24. حافظ محمد بن يوسف گنجى شافعى (م 658 ه‍): كه از اكابر علماى شافعى اواسط قرن هفتم و صاحب كتاب " كفاية الطالب في مناقب على بن ابيطالب " است، مى گويد:
" كان عابدا، وفيا وجوادا حفيا " (1): " على بن حسين (عليه السلام) عابد و بسيار باوفا، بخشنده و بسيار نوازشگر بود و در پرس و جو از حال ديگران اصرار مى ورزيد ".
25. يوسف بن اسماعيل نبهانى (1265 - 1350 ه‍): صاحب كتاب " جامع كرامات الأولياء " گويد:
" على بن حسين زين العابدين، يكى از اعاظم اهل بيت و بزرگان ائمهء آنهاست عبد الملك مروان او را به غل و زنجير كشيده از مدينه به شام احضارش كرد و كسانى را مأمور حفاظت او ساخت. زهرى در آن حال وارد شد تا از حضرت سجاد خداحافظى نمايد. چون امام سجاد (عليه السلام) را در آن وضع ديد، گريه سر داده و گفت: اى كاش! من به جاى تو بودم و تو سالم مى ماندى. امام سجاد (عليه السلام) فرمود: آيا گمان مى كنى من از اين وضع ناراحت هستم؟ اگر بخواهم وضعيت عوض مى شود ولى اين غل و زنجير مرا به ياد عذاب الهى مى اندازد. سپس پاها و دستهايش را از غل و زنجير بيرون آورد و فرمود: من دو منزل بيشتر با اينها نيستم و چهار شب نگذشته بود كه مأموران به دنبال او به مدينه آمدند، و در مدينه هر چه گشتند او را پيدا نكردند. زهرى مى گويد: از بعضى مأموران پرسيدم گفتند: او را فرمانبردار مى ديديم و هر كجا پائين مى آمد ما اطرافش بوديم و به شدت از او مراقبت داشتيم تا آن شب، وقتى كه فجر طلوع كرد ديگر او را نديديم و تنها زنجيرهايش بجا مانده بود.
زهرى گفت: بعد از اين جريان به ديدن عبد الملك رفتم و او از من على بن الحسين (عليه السلام) را پرسيد جريان را به او گفتم: عبد الملك گفت: همان روزى كه مأموران او را گم كردند، او خود پيش من آمد و گفت: با من چه كار دارى؟ گفتم: پيش ما باش! فرمود:
دوست ندارم. سپس خارج شد. به خدا قسم قلبم را وحشت فرا گرفت ".
26. فضل بن روزبهان خنجى اصفهانى (م 927 ه‍): در كتاب " وسيلة الخادم الى المخدوم " در شرح صلوات چهارده معصوم (عليه السلام)، در صلوات بر امام زين العابدين (عليه السلام) مىنويسد:
" اللهم وصل و سلم على الإمام الرابع، أبي الائمة بادخ النهمة، شامخ الهمة، كاشف الغمة، دافع الملمة، المنافح عند الامور المهمة الواقف، في مواقف العبادة بالليالى المدلهمة الشوكة مع المفاخر الجمة، صاحب المناقب والمزايا الجمة، صاحب العز المنيع والمجد الرفيع المدفون، مع عمه الحسن في البقيع ".
" بار خدايا درود و صلوات و سلامت را بر امام چهارم بفرست. آن پدر امامان كه صاحب از همت بس بلند بود زيرا كه اصلا التفات به خلافت صورى نفرمود و عزم و همت خود را مخصوص و مقصور بر عبادت و امور آخرت، ساخت او زدايندهء غم از دلهاى مردم، دفع كنندهء بليات وشدائدى بود كه بر مردمان فرود آمده، بود او دفع كننده غمهاى مردم بود.
[و اين اشاره است بدانچه روايت كرده اند كه هر كس را در مدينه مشكلى روى مى نمود آن حضرت در آن مشكل او را مساعدت مى نموده و دفع آن بلا از آن كس مى كرد].
آن حضرت در مواقف عبادت الهى، در شبهاى بسيار تاريك مى ايستاد [چنانچه روايت كرده اند آن حضرت عابدترين اهل زمان خود بود و در شبانه روز هزار ركعت نماز مى خواند و بعد از آن، صحيفه اى را كه در آن حكايت عبادت حضرت أمير المؤمنين (عليه السلام) را ثبت كرده بودند، مى طلبيد و در آن نظر مى كرد و آن صحيفه را كنار مى گذاشت همچون كسى كه ملول باشد از تقصير خود مى فرمود: " أنى لى بعبادة على " من چگونه مى توانم عبادتى مثل عبادت على بجا آورم].
" طاوس يمانى " روايت كرده است كه حضرت امام زين العابدين (عليه السلام) شبى به حجرهء كعبه درآمة، پس نماز بسيار كرد و بعد از آن سجده طولانى كرد و روى بر خاك بماليد و كف دستها به طرف آسمان برداشت شنيديم كه آهسته مى گفت: " عبيدك بفنائك، مسكينك بفنائك، فقيرك بفنائك، سائلك بفنائك ". " طاووس " گفت: من اين دعا را ياد گرفتم و پس از آن، هيچ گرفتارى بر من پيش نيامد جز آن كه اين دعا را خواندم و خداى تعالى مرا از آن شدت رهائى بخشيد.
آن حضرت با وجود آن مفاخر نسبى و مكارم حسبى كه در ذات مبارك ايشان جمع
شده بود، اصلا ميل ظهور و شوكت خلافت نمى فرمود چنانچه روايت كرده اند در مدت حيات آن حضرت هر قدر مردم عراق آن حضرت را به طلب ملك و خلافت ترغيب كردند، اصلا ميل نفرمود، او صاحب عزت و مناعت و شرف بلند و مدفون در بقيع در كنار عموى بزرگوارش حسن مجتبى مى باشد ". (1) 27. حافظ حسين درويش كربلائى تبريزى (994 ه‍): در مقام معرفى امام سجاد (عليه السلام) مى گويد:
" في ذكر الإمام الهمام، قبلة الساجدين، وكعبة الزاهدين، أبى الأئمة وسراج الأمة و كاشف الغمة ومحيى السنة وسنى الهمة ورفيع الرتبة وانيس الكربة وصاحب الندية، المدفون با الأرض الطيبه، سيد المجاهدين، أبى محمد على بن الحسين زين العابدين عليه صلوات المصلين ":
" در ذكر و بازگويى احوال امام همام، قبلهء سجده كنندگان كعبه زاهدان، پدر بزرگ پيشوايان، چراغ امت كاشف محنت، احياءگر سنت بلند و همت، رفيع مرتبت، انيس غم و غصه، صاحب مجالس دعا، مدفون در سرزمين مدينه سيد مجاهدان ابن محمد على بن الحسين زين العابدين كه بر او درود درودگران باد! " " وى امام چهارم از ائمهء اثنى عشر معروف به زين العابدين و سيد العابدين والسجاد و ذى الثفنات است. و آن جناب را " ذوالثفنات " به آن جهت مى گفتند كه از كثرت عبادت بعضى از اندامش كه در حين سجود بر زمين مى سود، مانند شتر درشت شده بود. و زين العابدينش از آن گويند كه ظاهر و باطن وى و اقوال و افعال و خلق و خلق وى به حضرت رسول (صلى الله عليه وآله) مانند بود... ".
" وهو من أكابر سادات أهل البيت و من أجل التابعين وأعلامهم. قال الزهري: ما رأيت قرشيا أفضل من على بن الحسين وقال سعيد بن المسيب: بلغنى أن على بن الحسين (عليه السلام) كان يصلى في اليوم والليلة ألف ركعة الى أن توفى. وقالوا: سمى زين
العابدين، لعبادته ":
او از بزرگان سادات اهل بيت و از بزرگترين تابعان و از اعلام آنان بود زهرى گفته است من فرد قرشى با فضيلت تر از على بن الحسين (عليه السلام) را نديدم " سعيد بن مسيب " گويد:
شنيده ام كه على بن الحسين در شبانه روز هزار ركعت نماز مى گزارد به خاطر عبادتهاى فراوان او را " زينب عبادت كنندگان " گفتند ".
" بر حضرت امام زين العابدين (عليه السلام) خوف و خشيت الهى به طرز عجيبى چيره شده بود گويند كه: در وقت وضو ساختن رنگ رخسار مباركش متغير گشتى و چون به نماز ايستادى لرزه بر اندام نازنينش افتادى از اين حالاتش سوال كردند، فرمود: نمى دانيد كه در حضور كى مى بايد ايستاد؟ وخدمت كه مى بايد كرد؟ و همچنين گويند كه: چون بادى بر مىانگيخت به تندى، آن حضرت از خوف الهى چون بىهوشان بيفتادى و همچنين گويند كه: نوبتى آتشى در منزل آن حضرت افروخته شد و وى در سجده بود از اطراف و جوانب آواز برآمد، آن حضرت از نياز وتضرع خود بازنگشت تا آن آتش فرو نشست بعد از آن وى را از آن سؤال كردند فرمود: كه فكر آتش ديگر چنان مشغولم ساخته بود كه از سوزش اين آتش خبرم نبود ".
و چون مردمان به خواب رفتندى برخاستى، و به عبادت مشغول گشتى، و با صداى بلند فرياد مى آورد و دعا مى كرد از دعاهاى آن بزرگوار اين دعا بود: " اللهم ان هول المطلع والوقوف بين يديك اقلقنى عن وسادى ومنع رقادى " " خدايا! وحشت روز آينده و وقوف در پيشگاه تو مرا مضطرب، و خواب را از چشمانم ربوده است ". سپس صورت خود را روى خاكها مى گذاشت، خانواده و فرزندانش دور او را مى گرفتند و به حال او مى گريستند و آن حضرت ملتفت آنها نمى شد، سپس عرض مى كرد: " اللهم اني أسالك الروح والراحة حين القاك وأنت عني راض ". خدايا آسايش و آسودگى را مى طلبم آنگاه كه به ملاقات تو مى شتابم و مى خواهم كه تو از من راضى باشى.
صاحب " روضات الجنان " مى افزايد:
امارات شرف وعلو شأن و علامات بزرگى و رفعت مقام، حضرت امام زين العابدين (عليه السلام) از حيز تعداد بيرون است و از احاطهء دائرهء خيال افزون، حجر و نذر (سنگ و شن) گواه امامت ووصايت اوست چه جاى انسان و بشر. (1) 28. استاد عباس محمود عقاد: استاد معاصر نويسندهء مشهور مصرى صاحب تأليفات ارزشمند از جمله: " الحسين ابوالشهداء " است در همين كتاب دربارهء امام سجاد (عليه السلام) مىنويسد: " اين جوان بيمار (بعد از جريان كربلا) زندگى كرد تا اين كه بر قلبها مالك شد آنچنان كه كه " هشام بن عبد الملك " بر بدنهاى مردم تسلط داشت ". (2)
بخش سوم امام سجاد (عليه السلام) در پيشگاه قرآن
بخش سوم / امام سجاد (ع) در پيشگاه قرآن...
امام سجاد (م 95 ه‍. ق) و تفسير قرآن (1) از مفسران تابعين، ابوحمزهء ثمالى وجابر جعفى وابوخالد كابلى بيش از ديگر مفسران از او روايت كرده اند. امام على بن الحسين (عليه السلام) صاحب زبور آل محمد (صلى الله عليه وآله) و دارندهء صحيفه نورانى سجاديه كه " قرآن صاعد " يا " اخت القرآن " مى نامند پس از حادثه كربلا ملجاء فكرى و معنوى شيعه در آن عصر و بزرگترين مفسر قرآن در قرن اول به شمار مى روند ايشان علاوه بر فقه و شريعت و مرجعيتى كه در زمينهء احكام الهى داشته اند مفسر و بيانگر آيات نورانى قرآن نيز بوده اند كه در لابلاى تفاسير خاصه وعامه از ايشان مطالب فراوانى نقل كرده اند اين تفاسير افزون بر تفاسير آيات الاحكام است كه نوعا از ائمه معصومين (عليها السلام) روايت، وحديث خاصى وجود دارد.
1. نفرين شدهء خداوند:
از وصاياى آن بزرگوار به فرزند برومندش امام باقر (عليه السلام) اين بود: پسرم با پنج نفر دوستى و رفاقت نداشته باش:
1. كذاب و دروغگو چون او به منزله سرابى است كه دور را نزديك و نزديك را دور نشان مى دهد.
2. فرد فاسق چون او تو را به يك لقمه نان مى فروشد.
3. فرد بخيل چون او تو را به هنگام نياز و احتياج خوار و زبون مىسازد.
4. فرد احمق و نادان او مى خواهد به تو خير رساند ولى ضرر مى رساند.
5. قاطع رحم چون من او را سه جايگاه از قرآن مجيد ملعون و نفرين شدهء خداوند يافتم يكى در موردى كه مى فرمايد:
" فهل عسيستم ان توليتهم ان تفسدوأ في الأرض وتقطعوا ارحامكم اولئك تعفهم الله فأصمهم واعمى ابصارهم " (1) دومى در جائى كه مى فرمايد:
" الذين ينقضون عهدالله من بعد ميثاقه ويقطعون ما امر الله به ان يوصل ويفسدون في الأرض اولئك لهم اللعنة ولهم سوء الدار " (2) سومى در آيه اى مى فرمايند:
" الذين ينقضون عهدالله من بعد ميثاقه ويقطعون ماامرالله به ان يوصل ويفسدون في الأرض اولئك هم الخاسرون ". (3) مرحوم سيد عبد الرزاق الموسوى المقرم در كتاب " الأمام زين العابدين (عليه السلام) " بيست و يك مورد ديگر از موارد تفسيرى امام (عليه السلام) را ارائه نموده اند:
2. در مورد * (قل لا اسألكم عليه اجرا الا المودة في القربى) * (4) را به قرابت و خويشاوندى اهل بيت (عليه السلام) تفسير نموده اند وجصاص در احكام القرآن (ج 3، ص 465) وابن كثير در تفسير خود (ج 4، ص 112) از ابن جرير، اسارت آن بزرگوار وگفتگوى او را با مرد شامى نقل كرده اند.
3. در مورد آيهء * (واعتصموا بحبل الله جميعا، ولا تفرقوا) * كه به مودت ومحبت شيعه نسبت به على (عليه السلام) تفسير نموده اند. (5) 4. سورهء مائده، آيه 27: * (واتل عليهم نبأ ابنى آدم اذ قربا قربانا) * هابيل با چاق ترين
گوسفندها به خدا تقرب جست و قابيل با سنبل كه مورد قبول واقع نشد و موجب برخورد دو برادر شد. (1) 5. در مورد فروختن حضرت يوسف و ارزش او كه 22 يا 30 درهم بوده است كه امام (عليه السلام) در تفسير خويش شمارش آن را 20 درهم اعلام كرده اند.
6. زينت الهى با توجه به آيه 32 سوره اعراف. " قل من حرم زينة الله التى أخرج لعباده " كان على بن الحسين يلبس الجبة والمطرف من الخز وألقلنسوة ويبيع المطرف و يشترى بثمانين ويقول: قل من حرم زينة الله التى اخرج للعباده للطيبين والطيبات تفسير العياشى، ج 20 وفيه في خبر عمر بن على عن ابيه على الحسين انه كان يشترى الخز بخمسين دينارا فاذا صاف تصدق به، لايرى براكب باى وتعوى: قل من حرم زينة الله الليالى، ج 2، ص 16. (2) 7. در مورد اختلاف امت كه مقصود از آن اولياء بوده است.
8. قبولى توبه، تفسير آيهء 105 سوره توبه: * (يقبل التوبة من عباده) *.
9. سورهء بقره، آيهء * (اينما تكونوا يأت بكم الله) * كه اصحاب و ياران قائم (عج) است كه تعداد آنان همانند سپاه بدر، 313 نفر است.
10. آيهء 207 سورهء بقره * (ادخلوا في السلم كافة) * كه مقصود از سلم، ولايت على بن ابيطالب (عليه السلام) است.
11. آيهء 56 سورهء زمر: * (ان تقول يا حسرتا على ما فرطت في جنب الله) * كه باز به ولايت على (عليه السلام) تفسير فرموده اند كه در روز قيامت دورافتادگان از حريم ولايت حسرت مى خورند كه چرا تفريط نموديم و در حق على (عليه السلام) كوتاه آمديم.
12. سورهء زخرف، آيهء 33: * (لو لا، ان يكون الناس امة واحدة) * كه مقصود از آن امت محمد (صلى الله عليه وآله) است. چرا بايد امت كامل ترين پيامبران (صلى الله عليه وآله) متعهد و متفق نگردند؟
13. سورهء زمر، آيهء 69: * (واشرقت الأرض به نور ربها) * كه مقصود بيان اوضاع محشر است با تفصيلى كه دارد.
14. سورهء مؤمن، آيهء 34: * (ولقد جائكم يوسف بالبينات) * سعيد بن جبير از امام زين العابدين (عليه السلام) از زبان يوسف خبر از ظهور حضرت قائم (عج) مى دهد.
15. سوره مزمل، آيهء 4: * (ورتل القرآن ترتيلا) * مقصود از آن روشن نمودن آيات است، وفرمود: " قفوا عند عجائبه لتحركوا به القلوب ". (در مورد شگفتيهاى قرآن مكث كنيد تا دلها را متوجه آفريدگار آن سازيد.) 16. سوره زمر، آيهء 68: * (ونفخ في الصور، فصعق) * كه كيفيت نفخ صور اسرافيل را بيان مى كند.
17. سورهء بقره، آيهء 22 * (الذي جعل لكم الأرض فراشا والسماء بناء) * خداوند زمين را ملايم طبايع وموافق ابدان شما قرار داده است.
18. سورهء قصص، آيهء 85: * (ان الذي فرض عليك القرآن لرادك الى معاد والله خير حافظا وهو ارحم الراحمين) * كه مقصود از آن، رجعت وبازگشت پيامبر وپيشوايان معصوم (عليه السلام) است كه مجددا به دنيا بازخواهند گشت.
19. سورهء تكاثر: * (لتسئلن يومئذ عن النعيم) * مقصود از آن شهادت بر يكتايى الله و رسالت پيامبر خدا (صلى الله عليه وآله) و ولايت أمير المؤمنين است. (1) 20. در تفسير كشف الاسرار ميبدى مواردى را از امام على بن الحسين (عليه السلام) روايت كرده است كه با بهره گيرى از يادنامهء علامه امينى در اينجا مى آوريم.
21. حق خويشاوندى، روي ان علي بن الحسين قال لرجل من أهل الشام:
أقرأت القرآن؟ قال: نعم. قال: أفاقرأت في سورة بني اسرائيل: (وآت ذالقربى حقه)؟
قال: وانكم للقرابة الذي امر الله أن يؤتى حقه؟ قال: نعم ". (2)
روايت شده است كه امام به مردى از شاميان فرمودند:
آيا قرآن خوانده اى؟ او پاسخ داد: آرى. امام فرمودند: آيا در سورهء بنى اسرائيل نخوانده اى كه حق خويشاوندان رسول خدا (صلى الله عليه وآله) را انجام بده؟ شامى گفت: آيا شما از خويشاوندان وذوى القربى هستيد كه بايد حق آنان اداء شود؟ امام (ع) فرمود: آرى.
22. عروس قرآن روى علي بن الحسين (عليه السلام) عن أبيه، عن على (عليها السلام) قال: سمعت النبي (صلى الله عليه وآله) يقول: " لكل شئ عروس، وعروس، القرآن سورة الرحمن... ". (1) 23. در داستان يوسف وزليخا * (سزيهم آياتنا في الآفاق وفي أنفسهم، حتى يتبين لهم أنه الحق) * (2) در ضمن اين آيهء شريفه از على بن الحسين (عليه السلام) روايت كرده اند كه: " در آن خلوتخانه بتى نهاده بودند، آن ساعت زليخا برخاست و چادرى روى سر آن بت دركشيد تا پوشيده باشد. يوسف گفت: چيست اين عمل كه تو انجام دادى؟ گفت: از آن بت شرم مىدارم كه به ما مىنگرد.
يوسف گفت: " أتستحين ممن لايسمع ولا يبصر، ولا استحيي ممن خلق الأشياء، و علمها يسمع ويبصر، وينفع ويضر؟ " آيا از بتى كه نمى شنود و نمى بيند و نه در ضرر و نفعى در به كار تو دارد، شرم مى دارى. من چرا از آفريدگار جهان و جهانيان و دانا به احوال همگان، چه آشكارا و چه پنهان، شنونده آوازها، شنوندهء رازها، بينندهء دور يا نزديك...
شرم ننمايم؟ الم تعلم بان الله يرى؟ آيا نمى دانى كه خداوند حاضر و ناظر است؟ يوسف اين سخن بگفت، آنگه برخاست و آهنگ در كرد ".
24. زهد واقعى: از امام (عليه السلام) از معناى زهد سوال نمودند: در پاسخ فرمودند: زهد ده درجه دارد پس بالاترين درجه ى زهد، پائين ترين مراتب پارسايى وورع مى باشد و بالاترين درجه ى يقين، پائين ترين مراتب رضاى الهى است و زهد واقعى در آيه اى از
كتاب خدا معرفى شده است: " لكيلا تأسوا على مافاتكم ولا تفرحوا بما آتاكم ". (1) تا آنكه بر آنچه از شما فوت گرديده است تأسف مخوريد و آنچه بر شما پيش مى آيد شادمان نگرديد. (2) نمونه‌هاى تفسيرى، حديثى و فقهى از آن بزرگوار در كتابهاى رجال و تفسير فراوان آمده است كه محض رعايت اختصار به نمونه‌هاى فوق بسنده گرديد.
بخش چهارم ` آثار ومأثر جاويدان امام سجاد (عليه السلام)
بخش چهارم / آثار ومأثر جاويدان امام سجاد (ع)...
آثار ومأثر امام (عليه السلام) بيش از آنست كه ما را توان تتبع و استقصاى آنها بوده باشد. در حضور آن بزرگوار، يادگارهاى رسالت، نشانه‌هاى ولايت و امامت وام الكتاب فقه، جامعه وجود دارد ما در اين بخش فقط به چند اثر ماندگار و جاودانه آن بزرگوار، اشارتى مى نماييم و توضيحات را لازم را انجام مى دهيم. اميد است همين موارد اندك كفايت كنند از بسيار ما بوده باشد.
1. صحيفهء سجاديه (عليه السلام) صحيفهء سجاديه، گنجينهء معارف اهل بيت (عليه السلام)، وزبور آل محمد (صلى الله عليه وآله)، مخزن عرفان، كانون توحيد و كتاب معرفت خدا و شناخت الهى است صحيفه سجاديه (عليه السلام) انجيل رهروان راه حقيقت، و زبور آل معرفت وسلوك و عرفان مى باشد.
صحيفهء سجاديه يك دوره آموزش و تعليم شيوهء گفتگو با خداوند متعال وأدب و روش سخن گفتن با معبود يكتا مى باشد و كوشش امام (عليه السلام) بر آن بوده است تا نحوهء سخن گفتن وأدب تضرع و دعا، به سالكان راه و طالبان وصال حق، بياموزد و خود نيز سوز و گداز و عشق بى شائبه خود را با معبود خويش به مرحلهء ظهور برساند. اين مخزن اسرار و معدن معارف و مكارم و گنجينهء اسرار عبودى تا كنون دست به دست اخيار و صالحان گشته و در نهايت به دست ما رسيده است و جاى شكر و سپاس است كه هنوز نفحات انس و نفخات قدس الهى، در حال وزيدن بوده و دعاهاى آن امام همام و آن عارف صمدانى به عصر ما نيز رسيده است اين دعاها كه پيوند ناگسستنى به عصر رسالت دارد به منزلهء آنست كه ما در عصر رسالت و نبوت و در دوران امامت و ولايت به سر مى بريم.
در سال 1353 ه‍. ق مرجع فقيد، مرحوم آيت الله العظمى نجفى مرعشى (قدس سره) نسخه اى از صحيفه سجاديه را براى علامهء معاصر مؤلف تفسير علمى طنطاوى (مفتى اسكندريه)
به " قاهره " فرستاد. وى پس از تشكر از دريافت اين هديهء گرانبها و ستايش فراوان از اهداء كنندهء آن، در پاسخ چنين نوشت:
" اين از بدبختى ماست كه تا كنون بر اين اثر گرانبهاى جاويدان، كه از مواريث نبوت است، دست نيافته بوديم، من هر چه در آن مىنگرم، آن را از گفتار مخلوق برتر، و از كلام خالق پايين‌تر مى يابم ". (1) ابعاد سياسى صحيفه سجاديه:
چنان كه اشاره كرديم، صحيفهء سجاديه تنها شامل راز و نياز محض و مناجات و عرض حاجت در پيشگاه معبود يكتا نيست، بلكه شامل ابعاد سياسى و اجتماعى و فرهنگى و عقيدتى نيز مى باشد. امام سجاد (عليه السلام) در ضمن دعاهاى خود در چندين مورد، مباحث سياسى به ويژه مسألة " امامت " و رهبرى جامعهء اسلامى را مطرح كرده است كه ذيلا نمونه‌هايى از آنها را مى آوريم:
1. امام در دعاى بيستم (دعاى مكارم الاخلاق) چنين مى گويد:
" خدايا! بر محمد و خاندانش درود فرست و مرا بر آن كه بر من ستم كند، دستى (نيرويى)، و بر آن كه با من ستيزه جويد زبانى (برهانى)، و بر كسى كه با من دشمنى و عناد ورزد، پيروزى و غلبه‌اى عطا كن، و در برابر آن كس كه نسبت به من، به حيله گرى و بد انديشى بپردازد، چاره و تدبيرى و در برابر آن كه بر من فشار و آزار مىرساند، نيرو ده و در برابر عيب جويانى كه بر من عيب جويى و دشنام گويى كنند قدرت تكذيب، و در برابر خطر تهديد دشمنان، به من امنيت كامل عنايت فرما... ". (2) آيا چه كسانى جز كارگزاران عبد الملك نظير " هشام بن اسماعيل مخزومى " (حاكم
مدينه) و دستياران او بودند كه در حق امام ستم، ستيزه جويى، عناد، بد انديشى، فشار، آزار و تهديد داشتند؟ بنابراين در واقع اين دعاى امام (عليه السلام) شكوائيه‌اى در برابر زورگوييهاى حكومت وقت بوده و از اين نظر بار سياسى داشته است.
2. در دعائى كه امام به عنوان نيايش روز عيد قربان و روز جمعه مى خواند چنين آمده است:
" خدايا! با اين مقام (خلافت و رهبرى امت اسلامى كه اقامهء نماز در روز عيد قربان و روز جمعه و ايراد خطبه از شئون آن است) مخصوص جانشينان و برگزيدگان تو، و اين پايگاهها، از آن امناى تو است كه آنان را در رتبهء والايى قرار داده اى، ولى ستمگران (همچون خلفاى ستمگر اموى) آن را به زور، غصب و تصاحب كرده‌اند... تا آنجا كه برگزيدگان و خلفاى تو مغلوب و مقهور گشته اند، در حالى كه مى بينند احكام تو تغيير يافته است، كتاب تو از صحنهء عمل به دور افتاده، فرائض و واجبات تو، دستخوش تحريف گشته، و سنت (راه و رسم) پيامبرت، متروك مانده است.
خدايا! دشمنان بندگان برگزيده ات از اولين و آخرين و همچنين اتباع و پيروانشان و همهء كسانى را كه به كارهاى آنان راضى هستند، لعنت كن و از رحمت خود دور ساز... ". (1) در اين دعا امام با صراحت تمام، از مسألة امامت و رهبرى امت، كه اختصاص به خاندان پيامبران دارد، و مغصوب شدن آن توسط ستمگران، ياد مى كند و بدين ترتيب مشروعيت حكومت بنى اميه را طرد مى كند.
3. امام در دعاى عرفه چنين مى گويد:
" پروردگارا! درود فرست بر پاكترين افراد خاندان پيامبر كه آنان را براى رهبرى امت و اجراى اوامر خود برگزيده اى، و آنان را خزانه داران علم
خود، نگهبانان دينت، جانشينان خودت در زمين، و حجتهاى خويش بر بندگانت، قرار داده اى و به خواست خود، آنان را از هر گونه پليدى يكباره پاك كرده اى و آنان را وسيلهء ارتباط با خود و وسيلهء وصول به بهشت خويش قرار داده اى... خدايا، تو در هر زمان دين خود را به وسيلهء امامى تأييد فرموده اى كه او را براى بندگانت رهبر و پرچمدار، و در گيتى مشعل هدايت قرار داده اى، پس از آنكه او را به وسيله ارتباط غيبى، با خود مرتبط ساخته اى، و او را وسيلهء خشنودى خود قرار داده اى و پيروى از او را واجب كرده اى، و از نافرمائى او بيم داده اى، و به اطاعت از امر او و پذيرش نهى او، دستور داده اى، و مقرر داشته اى كه هيچ كس از او سبقت نگيرد، و هيچ كس از پيروى او پس نماند... ". (1) حضرت سجاد (عليه السلام) در اين دعا نيز از نقش و موقعيت ويژهء رهبران الهى و امامان از خاندان نبوت وامتيازات آنان سخن گفته است، و اين امر دقيقا به معناى نفى مشروعيت حكومت زمامداران وقت و نامشروع بودن قيامت و حكومت آنان سخن به ميان آورده است.
كتاب شناسى شرحها و ترجمه‌هاى صحيفه از آن روز كه اين اثر شاهكار ادبى، عرفانى و معنوى امام سجاد (عليه السلام) به عرصهء ظهور و بروز رسيده است گوهر شناسان معنوى و در جويان عرفانى، در مقام سفتن درهاى ناياب آن درآمده اند و چه شرحها و توضيحها و ترجمه‌هايى كه در مورد اين صحيفه كامله سجاديه انجام نداده اند كه استقصاء و شمارش كامل آن شرحها و ترجمه‌ها از عهده خارج است فقط به صورت گذرا و گزارشگونه به چند مورد از آنها اشاره مى گردد:
گفتار حاج آقا بزرگ تهرانى:
كتاب شناس معروف جهان تشيع مرحوم حاج آقا بزرگ تهرانى ضمن معرفى
صحيفه‌هاى يكم، دوم، سوم، چهارم، پنجم، ششم، در مورد نخستين صحيفه سجاديه مىنويسد:
" صحيفه سجاديه نخستين، كه سند آن به امام زين العابدين على بن الحسين بن على بن ابيطالب (عليه السلام) به صورت تواتر مى رسد، از آن كتاب به عنوان " خواهر قرآن " " انجيل اهل بيت (عليه السلام) " و " زبور آل محمد (صلى الله عليه وآله) " و گاهى " صحيفهء كامله " تعبير آورده مى شود. اصحاب ما اهتمام كاملى به روايت و نقل آن كتاب شريف داشته اند و در اجازات خود مخصوصا از آن ياد نموده اند. شرحها و ترجمه‌هاى متعددى از آن به عمل آورده اند و سند اين كتاب از متواترات مى باشد. چون در هر عصر و روزگارى و در هر طبقه و قشرى اختصاص به نقل و روايت پيدا نموده است و سند روايت آن به دو فرزند امام زين العابدين: يعنى امام محمد باقر (عليه السلام) وزيد شهيد (رحمه الله) منتهى مى گردد كه از پدر بزرگوارشان امام على بن الحسين (مستشهد در سال 95 ه‍. ق) نقل كرده اند ومرحوم ابن شهرآشوب مىنويسد: " صحيح " آنست نخستين فردى كه در مورد دعا تصنيف و تأليف دارد امام على بن ابيطالب (عليه السلام) سپس سلمان، ابوذر، إصبغ بن نباته و آنگاه عبيداله بن ابى رافع و سپس " صحيفهء كامله " امام زين العابدين (عليه السلام) مى باشد ". (1) 100 عنوان شرح و ترجمه نظر به اهميت والايى كه كتاب صحيفه سجاديه پيش علما و بزرگان ما داشته است تا كنون شرحها و تعليقه‌ها و ترجمه‌هاى متعددى از آن به عمل آمده است كه استقصاى كامل آنها با گزيده نويسى ها سازگار نيست فقط به تعداد 100 عنوان از آنها به ترتيب قرون اشاره مى نمائيم، بسيار متأسفيم كه از شروح قرون دوم، سوم، چهارم و پنجم اطلاعات كافى نداريم فقط از قرن ششم آغاز سخن مى نمائيم:
قرن ششم و هفتم و هشتم و نهم:
1. شرح صحيفه حلى به صورت تعليقه تأليف شيخ ابو جعفر محمد بن منصور عجلى
حلى (متوفى 598 هجرى قمرى).
2. التبصره في شرح الصحيفة تأليف موفق الدين ابوالعباس احمد بن يوسف بن حسن شيبانى موصلى (متوفى 680 ه‍) مخطوط در كتابخانه استاد سيد محمد مشكوة در دانشگاه تهران در دو جزء.
3. شرح صحيفه كفعمى شيخ تقى الدين ابراهيم بن على بن الحسن (متوفى 905) موسوم به " الفوائد الطريفه " و اين شرح جز آن دعاهايى است كه در دو كتاب خود " المصباح والبلد الأمين " آورده است.
4. شرح صحيفه كركى شيخ محقق نورالدين ابى الحسن على بن عبد العال كركى (متوفى 905 هجرى قمرى).
5. شرح صحيفه زواره اى مولى ابوالحسن على بن الحسن مفسر زواره اى استاد ملا فتح الله كاشانى كه در سال 947 از تأليف آن فارغ شده است.
6. شرح صحيفه عاملى به صورت تعليقه تأليف شيخ عز الدين حسين بنى عبد الصمد حارثى عاملى، (متوفى 984 هجرى قمرى) والد مرحوم شيخ بهايى.
7. شرح صحيفه اصفهانى مولى تاج الدين حسن بن محمد اصفهانى والد فاضل هندى اين شرح در كتابخانه ميرزا ابوالهدى كلباسى يافت مى شود.
8. شرح صحيفه بلاغى نجفى شيخ عباس بن محمد على كه وفات والدش در سال 1000 رخ داده است.
9. شرح صحيفه كركى به صورت تعليقه تأليف سيد حسين بن حسن كركى معروف به " مجتهد " نوهء دخترى آية الله محقق كركى (متوفى 1001 هجرى قمرى).
قرن دهم و يازدهم:
10. شرح صحيفه رازى ملا محمد سليم رازى كه در سال 1006 تأليف نموده است و صاحب الذريعه آن را در كتابخانه مرحوم كبه ديده است.
11. شرح صحيفه طريحى شيخ فخر الدين بن محمد على طريحى نجفى (متوفى
1085 هجرى قمرى) موسوم به " النكت اللطيفه ".
12. شرح صحيفه مشهدى ميرزا محمد بن محمد رضا مشهدى مؤلف " كنز الدقايق في تفسير القران " در چهار مجلد آغاز تأليف (1091 هجرى).
13. شرح صحيفه بلاغى نجفى شيخ حسن بن شيخ عباس بن محمد على بلاغى نجفى صاحب تنقيح المقال في علم الرجال (آغاز تأليف 1105 هجرى قمرى). (1) 14. شرح صحيفه ملا محمد تقى مجلسى اصفهانى (متوفى 1070 ه‍) كه به صورت حواشى و تعليقات بر صحيفه مى باشد.
15. حدائق الصالحين، در شرح صحيفه سجاديه تأليف عالم متفنن و مهندس ذوفنون مرحوم شيخ بهائى (متوفى 1031 هجرى) صاحب الأربعين (2) و دهها كتاب نفيس و ارزشمند علمى و اسلامى.
16. شرح صحيفه ميرداماد تأليف فيلسوف نامى محمد باقر حسينى معروف به " ميرداماد " استر آبادى اصفهانى (متوفى 1041 هجرى قمرى) اين شرح بنا به استظهار مرحوم حاج آقا بزرگ مشتمل بر تحقيقات مهمه مى باشد و همراه شرح جزائرى به چاپ رسيده است.
17. شرح صحيفه خوانسارى محقق آقا حسين خوانسارى (متوفى 1099 هجرى قمرى).
18. شرح صحيفه جزائرى تأليف سيد نعمت الله جزائرى (متوفى 1112 هجرى قمرى) موسوم به نور الأنوار كه در سال 1316 به چاپ رسيده است.
19. شرح صحيفه روغنى تأليف ملا محمد صالح بن محمد باقر روغنى قزوينى كه به صورت فارسى در سال 1073 تأليف نموده است. (اين شرح در كتابخانه آية الله مرعشى
تحت شماره 4834 موجود است). (1) 20. شرح صحيفه كاشانى ملا حبيب الله بن على مدد كاشانى كه نزد نوادگان او يافت مى شود.
21. شرح صحيفه كاشانى محقق محدث بن شاه مرتضى كاشانى معروف به ملامحسن فيض (متوفى 1091 هجرى قمرى).
22. شرح صحيفه ميرزا رفيعا سيد امير رفيع الدين معروف به ميرزا رفيعا (متوفى 1099 هجرى قمرى) از معاصرين شاه صفوى.
23. شرح صحيفه ابوجعفر تأليف شيخ ابو جعفر محمد بن جمال الدين (متوفى 1030 هجرى) صاحب الأستبصار.
24. شرح صحيفه رشتى مولى عبد الغفار رشتى از علماى معاصر شاه عباس صفوى كه گاهى از آن " حاشيه صحيفه " نيز تعبير مى شود.
25. شرح صحيفه يمنى ابن مفتاح ابوالحسن عبد الله بن ابى القاسم زيدى يمنى صاحب المنتزع المختار در فقه زيديه.
26. شرح صحيفه شهرستانى سيد امير شرف الدين على بن حجة الله شهرستانى حسينى طباطبايى استاد علامه مجلسى.
27. شرح صحيفه شهيد ثانى (ره) شيخ على بن شيخ زين العابدين بن شيخ محمد بن شيخ حسن ابن الشهيد الثانى معروف به شيخ على.
28. تعليقات شيخ بهائى بر صحيفه و آن غير از " حدائق الصالحين " مى باشد كه در شمارهء 15 گذشت.
29. شرح صحيفه لاهيجى قطب الدين محمد بن شيخ على شريف لاهيجى ديلمى صاحب " محبوب القلوب ". اين شرح در كتابخانه آية الله مرعشى تحت شماره 4829
مضبوط است. (1) 30. شرح رشتى مولى عبد الغفار رشتى از علماى عصر شاه عباس صفوى.
31. شرح مولانا تاج الدين مشهور به " تاجا " پدر فاضل هندى كه نسخه اى از آن در كتابخانه مرحوم ميرزا ابوالهدى كرباسى در اصفهان بوده است.
32. شرح و ترجمه استرابادى شارح و مترجم آن ملا محمد استرابادى است كه خود خطاط و خوشنويس هم بوده و ترجمه‌اى بر صحيفه نگاشته است.
33. شرح صحيفه رازى ملامحمد سليم رازى از علماى قرن 11 كه هم اكنون در كتابخانهء آية الله مرعشى تحت شمارهء 2306 موجود است. (2) 34. ترجمه رمضانعلى شيرازى دهم رجب 1075 كه در كتابخانه آية الله مرعشى تحت شماره 4580 موجود است. (3) 35. شرح صحيفه صوفى از محمدتقى بن مظفر صوفى قزوينى از عالمان قرن يازدهم هجرى اين شرح در كتابخانهء آية الله مرعشى تحت شماره 9944 نگهدارى مى شود. (4) 36. شرح صحيفهء رازى، تأليف ملامحمد سليم رازى از علماى قرن يازدهم هجرى اين شرح به صورت آميخته با متن است كه بيشتر جنبهء ترجمه و بيان شرح الفاظ را دارد اين شرح در كتابخانه آية الله مرعشى تحت شمارهء 2306 و 3471 نگهدارى مى شود. (5) 37. شرح صحيفه روغنى مؤلف آن ملامحمد صالح بن محمد باقر روغنى قزوينى از علماى قرن يازدهم هجرى. مولانا رضا على طالقانى شرحى بر صحيفه سجاديه نگاشتند كه تا دعاى وداع ماه رمضان (45) رسيده و ناتمام مانده بود، مرحوم روغنى آن را به پايان رسانده اين شرح دوم در سال 1073 به پايان رسيده است و در كتابخانه آية الله مرعشى
تحت شماره 4834 نگهدارى مى شود. (1) 38. شرح صحيفهء نائينى اصفهانى محمد بن محمدباقر حسينى اصفهانى يا مختارى سبزوارى از علماى قرن يازدهم ايشان تعليقاتى بر شرح صحيفه سجاديه سيد على خان مدنى نگاشته اند. (2) قرن دوازدهم:
39. شرح صحيفه مجلسى تأليف علامه مجلسى (متوفى 1111 هجرى) موسوم به " الفرائد الطريفه في شرح الصحيفه "، اين شرح كوتاه كه به شرح برخى از موارد مهم صحيفه پرداخته است نزديك 5000 سطر مى باشد نسخه اى از آن، پيش مرحوم شيخ على اكبر نهاوندى در خراسان بوده است. (3) 40. شرح صحيفهء دارابى موسوم به رياض العارفين تأليف محمد بن محمد دارابى (1114) همراه تعليقات شيخ محمد تقى شريعتمدارى با تحقيق آقاى حسين درگاهى از انتشارات اسوه وابسته به سازمان اوقاف و امور خيريه 1421 ه‍. ق در 742 ص وزيرى است.
41. شرح كبير سيد عليخان مدنى (متوفى 1120) صاحب كتاب الدرجات الرفيعه في طبقات الشيعه موسوم به " رياض السالكين " في شرح صحيفة سيد الساجدين اين شرح همانطور كه گذشت بهترين و مشهورترين شرحى است كه در 4 مجلد پيرامون صحيفه انجام گرفته است و مشتمل بر 54 روضه مى باشد.
42. رياض الصالحين مدنى تأليف سيد على خان شيرازى (متوفى 1120 هجرى) مى باشد اين كتاب شرح ديگرى غير از " رياض السالكين " مى باشد كه در مدت 12 سال آن را ترتيب داده است و اين شرح يكى از شرحهاى مفصل و پر بار صحيفه مى باشد.
43. شرح صحيفه سجاديه فتونى مولى شريف ابوالحسن بن محمد طاهربن عبد الحميد نباطى عاملى اصفهانى (متوفى حدود 1140 هجرى قمرى) نوهء امير محمد صالح خاتون آبادى داماد علامه مجلسى او تفسيرى به نام " مرآة الأنوار " نيز دارد.
44. شرح صحيفه گيلانى مولى حسين بن حسن گيلانى اصفهانى (متوفى 1129) مدفون در مقبرهء آقا حسين خوانسارى در تخت فولاد.
45. شرح صحيفه تأليف ميرزا ابراهيم بن مير محمد معصوم بن مير فصيح بن مير اطباء تبريزى قزوينى (متوفى 1149 ه‍. ق) كه فرزندش در خاتمة المعارج از آن ياد كرده است.
46. شرح صحيفه سجاديه صنعانى سيد محمد بن زيد حسنى صنعانى از علماى زيدية قرن دوازدهم هجرى (متوفى 1149 ه‍). (1) 47. شرح صحيفهء مشهدى قمى از علماى قرن 12 كه در كتابخانه آية الله مرعشى تحت شماره 4259 نگهدارى مى شود. (2) 48. شرح صحيفه مازندرانى تأليف مولى فاضل آقا هادى مازندرانى داماد ملا محمد تقى مجلسى (متوفى در 1134 هجرى و مقتول در فتنة افغانىها).
49. شرح صحيفه حويزى تأليف شيخ يعقوب بن ابراهيم بختيارى حويزى (متوفى 1150 هجرى قمرى) كه مرحوم صدر صاحب تأسيس شيعه آن را مشاهده نموده است.
50. شرح صحيفه سجاديه سيد عبد الله جزائرى نوهء مرحوم سيد نعمت الله جزائرى (متوفى 1173 ه‍).
51. شرح صحيفه افندى ميرزا عبد الله افندى تبريزى اصفهانى موسوم به " الدرر المنظومه الماثوره " (3) صاحب رياض العلماء و شاگرد علامه مجلسى (رحمه الله) از علماى
(12 ه‍. ق).
52. شرح صحيفه فارسى بحرانى تأليف شيخ محمد على بن حاج سليمان بحرانى كه معاصر او در انوار البدرين ياد كرده است.
53. باز شرح ديگرى از آن سيد جليل القدر جزائرى نام برده شده است كه ظاهرا تلخيصى از كتاب فوق بوده است، آنچنان كه نوه اش ابراز نموده است.
54. شرح صحيفهء مرعشى سيد علاءالدوله مرعشى كه نسخه اى از آن در كتابخانه امام جمعه كرمانشاه بوده است و آقاى عبد العزيز جواهر كلام در فهرست كتابخانه ملى آن را بازگو كرده است، اين شرح در 200 صفحه به قلم محمد بن محمد مدعو به شاه محمد شيرازى نگارش و تحرير شده است.
55. شرح لواقح و لوايح كه باز آقاى جواهر الكلام نام برده اند ولى مؤلف آن را معرفى ننموده اند.
56. شرح ملحقات جزائرى كه در آخر شرح اول به آن اشاره كرده است.
57. شرح جمال الدين طوسى صاحب كتاب " دقايق التنزيل " كه نسخه اى از آن در كتابخانه آيت الله مرعشى نجفى در قم موجود است.
58. شرح دعاى مكارم الاخلاق از صحيفه سجاديه موسوم به " نورالأفاق " تأليف مرحوم شيخ محمد حسين اصفهانى.
59. شرح صحيفهء مفصل از مؤلف نامعلوم از علماى قرن 12 معاصر مجلسى موسوم به فيضى ميرداماد كه در ضمن شرح در كتابخانهء آية الله مرعشى تحت شمارهء 3479 از آن بزرگواران مطالبى نقل كرده است. (1) 60. شرح صحيفه مرعشى از ميرزا نصيرالدين بن جمال الدين مرعشى (م 1110 ه‍. ق) شرح آميخته با متن شرح بسيار مهم و مفصلى است اين شرح در كتابخانهء آية الله
مرعشى تحت شمارهء 211 نگهدارى مى شود. (1) 61. شرح صحيفه نصيرالدين مرعشى، سيد قوام الدين بن سيد نصير الدين مرعشى از علماى قرن دوازدهم اين شرح نيز در كتابخانه آية الله مرعشى تحت شماره 211 نگهدارى مى شود. (2) قرن سيزدهم و چهاردهم:
62. شرح صحيفه سبزوارى ميرزا ابراهيم بن محمد على سبزوارى ملقب به (" وثوق الحكماء " متوفى 1358) صاحب كتاب گلشن راز و شرح دعاى عديله، اين شرح به صورت شرح فارسى عرفانى مى باشد كه لغات غريب آن را توضيح داده است اين شرح در سال 1342 هجرى در 340 صفحه به چاپ رسيده است.
63. شرح صحيفه حسينى تأليف سيد اجل ميرزا محمد باقر حسينى فارسى شيرازى معروف به " ملا باشى " [مؤلف بحر الجواهر الخاقانى كه جهت فتحعلى شاه قاجار تأليف نموده است] آنچنان كه صاحب الذريعة اعلام نموده است. (3) 64. شرح صحيفه هرندى كوهپايه اى مولى بديع هرندى موسوم به " رياض العابدين ".
65. شرح صحيفه سيد جمال الدين كوكبانى يمنى نزيل هند (متوفى در بغداد 1339 هجرى قمرى) آنچنان كه آيت الله مرعشى نجفى بيان داشته اند.
66. شرح صحيفه ميرزا حسن بن مولى عبد الرزاق لاهيجى صاحب " شمع يقين " و آئينه حكمت در 3 مجلد.
67. شرح صحيفه عاملى على بن شيخ ابى جعفر محمد بن جمال الدين صاحب الدر المنثور (1104 هجرى قمرى).
68. شرح صحيفه تبريزى مولى جمال السالكين عبد الباقى خطاط تبريزى معاصر
ميرزا ابراهيم همدانى عارف (متوفى 1026 هجرى).
69. شرح صحيفه شامى حسينى سيد محسن بن احمد شامى حسينى يمنى زيدى (متوفى 1251 هجرى قمرى) ابن زياده در نشر العرف ياد كرده است.
70. شرح صحيفه نجفى شيخ ميرزا محمد على بن نصير چهاردهى رشتى نجفى (متوفى 1334) مجلد بزرگى است كه به صورت حاشيه بر صحيفه مى باشد.
71. شرح صحيفه قزوينى ملا خليل بن غازى قزوينى كه نسخه اى از آن در كتابخانه شيخ الشريعه اصفهانى در نجف رؤيت شده است.
72. شرح صحيفه أعرجى سيد محمد رضا اعرجى موسوم به " الأزهار اللطيفه " كه تلخيصى از رياض السالكين مدنى شيرازى است.
73. شرح صحيفه طالقانى مولى رضا على طالقانى كه ملا محمد صالح روغنى در آغاز شرح صحيفه از آن ياد كرده است.
74. شرح صحيفه لكنهويى مفتى مير عباس لكنهويى كه در كتابخانه سيد ناصر الدين حسينى كنتورى در لكنهوء يافت مى شود.
75. شرح صحيفه شيرازى محمد طاهر بن حسين شيرازى نزيل قم بنا به تصريح آية الله مرعشى پيش سيد على همدانى در نجف رؤيت شده است.
76. شرح صحيفه اصفهانى مولى فتح الله خطاط صوفى تنظيم شده بر اساس مسلك صوفيه در كتاب رياض السالكين از ملا گنجعلى اصفهانى نقل نموده است.
77. شرح صحيفه قاضى تأليف ميرزا قاضى كه محدود به شرح چهار دعا است و در التحفة الرضويه از آن نقل كرده است.
78. شرح صحيفه صنعانى سيد محسن بن قاسم بن اسحق صنعانى زيدى از علماى قرن سيزدهم هجرى.
79. شرح صحيفه شيرازى سيد افضل الدين محمد شيرازى مؤلف المواهب الألهية در شرح نهج البلاغه.
80. شرح لغات صحيفه قرشى تأليف سيد على اكبر قرشى أرموى صاحب (احسن الحديث و قاموس قرآن) چاپ 1383 هجرى قمرى.
81. شرح سيد جمال الدين كوكبانى يمانى مقيم هند (متوفى 1339).
82. شرح خطيب اصفهانى ترجمه ملا عبد الجواد اصفهانى كه به دستور ركن الملك حاكم اصفهان در عصر قاجاريه انجام پذيرفته است، او در اوايل قرن چهاردهم از دنيا رفته است.
83. شرح و ترجمه صحيفه از عالم بزرگوار چهاردهى مدرسى.
84. شرح صحيفهء تنكابنى سليمان بن محمد گيلانى (متوفى 1302 ه‍. ق) اين شرح بسيار مختصرى است از صحيفه با عناوين اشراق - اشراق و در آغاز مختصرى در آداب و اهميت دعا بحث مى كند اين شرح در كتابخانه آية الله مرعشى تحت شماره 1361 نگهدارى مى شود. (1) 85. ترجمه و شرح پربار فارسى علامه حاج ميرزا ابوالحسن شعرانى اين شرح و ترجمه در سال 1378 هجرى قمرى توسط انتشارات اسلاميه چاپ و انتشار يافته است.
86. شرح صحيفه طباطبائى تأليف سيد صدرالدين بن نصيرالدين بن مير محمد صالح طباطبائى نياى بزرگ مدرسىهاى يزد. (تاريخ وفات نامعلوم) 87. شرح مولى محمد مدعو به شاه محمد اصطهباناتى شيرازى استاد شيخ على حزنى موسوم به " رياض العارفين ". (تاريخ وفات نامعلوم) اينها اندكى از بسيار و قطره‌اى از بى كران از شرحها و تعليقاتى بود كه مرحوم حاج آقا بزرگ در الذريعه و ديگران در فهرستها متعرض آنها گرديده بودند ولى آنچنان كه گذشت شروح و تعليقه‌ها خيلى بيشتر از اين مقوله ها است كه به قلم آمده است.
ترجمه ها اما ترجمه‌هاى اين كتاب نفيس ارزشمند بسيار وسيع تر از آنست كه به خامه در آيد، و
صاحب الذريعة تنها به بازگويى چند مورد از آنها پرداخته اند ولى به يقين تعداد ترجمه‌هايى كه از اين كتاب شريف به زبانهاى مختلف دنيا انجام پذيرفته است خيلى بيش از دهها عنوان مى باشد و ما فقط ترجمه‌هايى را كه خود مشاهده يا مطالعه نموده ايم، به آنها مىافزاييم، كه شامل ترجمه‌هاى:
قرن پانزدهم:
88. آقا هادى مازندرانى. (1) 89. ترجمه مرحوم سيد علينقى فيض الاسلام اصفهانى، مترجم قرآن كريم و نهج البلاغه.
90. ترجمه خطيب نامى بلاغى اصفهانى، استاد سيد صدرالدين بلاغى اصفهانى كه توسط ناشران مختلف دارالكتب الأسلاميه - امير كبير - حسينيه ارشاد به چاپ رسيده است.
91. ترجمه شادروان جواد فاضل لاهيجى نويسنده و داستان نويس مشهور معاصر.
92. ترجمه و شرح استاد محى الدين قمشه اى كه توسط انتشارات اسلامى تهران به چاپ رسيده است.
93. ترجمه استاد حسين عمادزاده اصفهانى نويسندهء كتابهاى مذهبى (چاپ مكرر).
94. ترجمه حسين انصاريان، خطيب شهير و گويندهء معاصر.
95. ترجمه دعاى مكارم الاخلاق، اين ترجمه در سه مجلد از استاد خطيب نامى شادروان شيخ محمد تقى فلسفى. (متوفاى 1420 ه‍. ق) انجام پذيرفته است.
96. شرح عربى صحيفه حسينى سرابى، مؤلف آن حجة الإسلام والمسلمين حاج سيد ابوالفضل حسينى سرابى (ره) از علماى قرن چهاردهم هجرى اين شرح در چهار مجلد وزيرى در شرح و توضيح رياض السالكين سيد عليخان مدنى شيرازى تأليف و تنظيم يافته است.
97. حاشيه ملامهدى بنابى تبريزى (ه‍. ق 14) نزيل كربلا از شاگردان علامه شيخ مرتضى انصارى اين حاشيه به رؤيت آية الله مرعشى رسيده است.
98. ترجمه فارسى صحيفه توسط آقايان محسن غرويان وعبد الجواد ابراهيمى كه در سال 1376 ه‍. ش توسط انتشارات الهادى قم به چاپ رسيده است.
99. ترجمه همراه متن كامل صحيفه على شيروانى، توسط فاضل گرامى آقاى دكتر على شيروانى مترجم كتابهاى درسى حوزه‌هاى علميه در سال 1379 ه‍. ش انجام و توسط انتشارات دارالفكر قم در تيراژ وسيع انتشار يافته است.
100. ترجمه اين كمترين عبد الرحيم عقيقى بخشايشى كه اخير آنها، نه آخر آنها، مى باشد كه از ترجمه‌هاى اساتيد بزرگوار: قمشه اى، بلاغى، شعرانى بهره گيرى واستفاده نموده است و با حسن خط خطاط و هنرمند شهير آقاى اشرفى تبريزى تحرير و كتابت، توسط دفتر نشر نويد اسلام قم نيز به زينت چاپ، آراسته گرديده است.
اينها موارد بسيار محدود و معدودى از شرحها، ترجمه‌هاى اين اثر پايدار امام سجاد (عليه السلام) مى باشد كه به لغت عربى و فارسى انجام پذيرفته است و يقينا بيش از همين مقدار هم در زبانهاى انگليسى، اردو، هندى، كچرانى و ديگر السنه و لغات وجود دارد كه متناسب لغت خوانندگان محترم كتاب ما نخواهد بود.
2. رسالهء حقوق امام سجاد (عليه السلام) دومين اثر ماندگار و شاهكار امام سجاد (عليه السلام) رسالهء نفيس و ارزشمند " حقوق " آن بزرگوار مى باشد كه خود از عنايت آن امام همام به حقوق خدا و خلق خدا حكايتها دارد و نشان مى دهد تعاليم عاليهء اسلام تا چه حدود به زواياى نيازهاى مردم توجه و عنايت ويژه وارد درست است.
تاكنون در مورد حقوق بشر و رعايت اصول اساسى آن از سوى عالمان دينى، دانشمندان محافل مختلف فرهنگى، سياسى، اجتماعى جهان، نظريه‌هاى مختلف، و تزهاى متفاوتى ارائه شده است جناحهاى مختلف فكرى و طرفداران مكاتب متعدد
غربى و شرقى، هر كدام حقوق ويژه وامتيازات خاصى را بر انسان قائل شده اند كه بحثى است دامن گستر و مبسوط.
فلاسفه و حكماء تعبيرات خاصى از حقوق و مزاياى انسانى آورده اند كه نوعا در عرصهء ذهن و انديشه مىگنجد و تحقق عينى آنها به صورت مدينهء فاضله يا مثل افلاطونى جلوه گر مى باشد و كمتر نمود عينى يا تحقق خارجى و عملى دارد حقوق‌دانان غرب و شرق، هر كدام بر اساس تحليل خاص مكتبى كه از انسان و پديده‌ها و نيازهاى او دارند حقوقى را ترسيم نموده اند كه تبلور مترقى وكامل آن، همان حقوق رسمى و پذيرفته شدهء بشرى مى باشد كه بنام " منشور سازمان بين الملل " يا تحت عنوان كنوانسيون حقوق بشر ارائه شده است در اين بيانيه جهانى سى حق از حقوق اصلى و اساسى انسان مورد توجه و عنايت ويژه قرار گرفته است آن هم پس از آن همه جنگها و خونريزيهاى ملل دنيا پس از آن همه تلفات جنگ جهانى اول و دوم و پس از آن همه قتلها و كشتارها و چالشهايى كه خوانندهء عزيز كم وبيش در جريان آن اوضاع قرار دارد.
حقوق بشر امام سجاد (عليه السلام) كارى را كه سازمان ملل متحد پس از تلفات 50 ميليونى جنگ جهانى دوم، با شركت 56 كشور مختلف جهان در 86 جلسه در طول هفتصد روز وطى دهها هزار ساعت كار، تحت سى ماده بنام حقوق بشر تنظيم مى كرد و با تأسف فراوان هم اكنون ضامن اجراء هم ندارد و با يك وتوى ابر قدرتى يا قلدرى، تمام سعى و تلاش اعضاى شورى، هباءا ومنثورا و نيست و نابود مى گردد، دقيق ترين آن حقوق‌ها را در ضمن يك نشست در ضمن 51 ماده دربارهء حقوق بشر ارائه داده است كه تنها ضامن اجراء و پشتوانه عملى آنها را، ايمان و تقوى و شناخت مبادى معنوى تشكيل مى دهد پياده كردن آنها، پشتوانه عملى، سعى و تلاش و كوشش و رنج مؤمنان را مى طلبد و بس.
امام سجاد (عليه السلام) در اين رسالهء شريفهء " حقوق " به پنجاه و يك مورد از حقوق بشرى عنايت داشته اند كه برخى از آنها كمتر مورد توجه و عنايت قانون نويسان و حقوق‌دانان
واقع گرديده است. (1) امام (عليه السلام) در اين رساله شريفه وظيفهء انسان را در برابر خالق و وظيفهء او را در برابر مخلوق، و حقوق متقابل خالق و مخلوق بازگو فرموده است برخى از اين حقوق آنچنان از طرائف و ظرايف كافى و دقت لازم برخوردار مى باشد كه كمتر مورد توجه و عنايت حقوق‌دانان واقع گرديده است اينك به بيان اجمالى آنها سپس با اندكى توضيح و تفصيل مى پردازيم:
1. حق خداوند جل جلاله 2. حق خود انسان 3. حق زبان 4. حق گوش 5. حق چشم 6. حق دست 7. حق پا 8. حق شكم 9. حق عورت 10. حق نماز 11. حق حج 12. حق روزه 13. حق صدقه 14. حق قربانى 15. حق سلطان 16. حق معلم 17. حق مالك برده 18. حق رعيت 19. حق شاگردان 20. حق زن و همسر 21. حق غلام 22. حق مادر 23.
حق پدر 24. حق فرزند 25. حق برادر 26. حق آزاد كنندهء برده 27. حق بندهء آزاد شده 28. حق نيكوكار 29. حق مؤذن 30. حق پيشنماز 31. حق همنشين 32. حق همسايه 33. حق رفيق و دوست 34. حق شريك 35. حق معاشر انسان 36. حق مال انسان 37.
حق طلبكار 38. حق دشمن، بر انسان 39. حق انسان بر دشمن 40. حق مشورت كننده 41. حق راهزن 42. حق نصيحت جو 43. حق نصيحت گر 44. حق بزرگ 45. حق كوچك 46. حق سائل و پرسشگر 47. حق مسئول 48. حق شاد كنندهء انسان 49. حق بدى كننده به تو 50. حق همكيش 51. حق اهل ذمه.
بدان كه خداى عزوجل را بر تو حق‌هاست، كه تو را فرا گرفته است در هر جنبشى يا آرامشى، يا حالتى يا در هر جائى كه در آن فرود آيى، يا در عضوى كه آن را بگردانى يا در هر ابزارى كه در آن تصرف كنى.
پس بزرگترين حقوق خداى - تبارك و تعالى - بر تو، آنست كه براى خود واجب ساخته، كه آن اصل حق‌هاست. پس آنچه بر تو و براى تو واجب ساخته، از سر تا بپاست، با اندامهاى گوناگون كه تراست. پس خداى عزوجل - براى زبان تو بر تو حقى قرار داده است و براى گوش تو بر تو حقى، و براى ديده ات بر تو حقى، و براى دستت بر تو حقى، و براى پايت بر تو حقى، و براى شكمت بر تو حقى، و براى عورتت بر تو حقى. پس اين هفت اندامند كه كارها با آنها پديد آيد.
پس خداى - عزوجل - براى كارهاى تو، بر تو حق ها نهاده است. براى نمازت حقى و براى روزه ات حقى، و براى صدقه ات حقى، و براى قربانيت حقى، و براى كارهايت بر تو حق‌هاست سپس حق‌هاى ديگران كه بر تو واجب است.
واجب ترين آن بر تو حق‌هاى پيشوايان است. سپس حق‌هاى رعيت تو. پس آنكه حق‌هاى خويشاوندان تو. اين حق‌هاست كه از آن حقوق ديگر جدا مى شود.
اما حق پيشوايان تو سه حق است. واجب ترين آنها: آنكه تو را با قدرت اداره كند، سپس حق آنكه تو را تعليم دهد، و حق آنكه مالك تو باشد. و هر كس كه تدبير كار با او باشد پيشواست.
و حقوق رعيت تو سه حق است، واجب ترين آن بر تو حق كسى است كه به خاطر قدرت تو رعيت توست. و سپس حق كسى كه در آموختن رعيت توست، چه نادان رعيت داناست - نيز حق كسى كه بر آن تسلطى دارى، زن يا غلام يا كنيز.
و حقوق خويشاوندان تو بسيارست و به هم پيوسته به اندازهء نزديكى پيوند خويشاوندى وقرابت.
و واجب تر از آن بر تو حق مادر توست. سپس حق پدرت. و حق فرزندت. پس حق برادرت پس نزديك تر آنگاه نزديك تر، پس سزاوارتر، سپس سزاوارتر. سپس حق مولاى تو است بر تو حق نعمت دارد. پس حق آنكه هم اكنون به تو نعمت مى دهد.
پس حق آنكه به تو احسانى كرده. پس حق آنكه براى نماز تو اذان مى گويد. پس حق
پيشنماز تو. پس حق همنشين تو. پس حق همسايهء تو. پس حق رفيق تو. پس حق شريك تو. پس حق مال تو. پس حق وامخواه تو. پس حق آنكه با تو آميزش دارد. پس حق آنكه بر تو ادعائى دارد. پس حق آنكه تو بر او ادعائى دارى. پس حق آنكه با او مشورت كنى. پس حق آنكه رأى خود را به تو گويد. پس حق آنكه از او اندرز خواهى. پس حق آنكه تو را اندرز دهد. پس حق آنكه از تو بزرگتر است. پس حق آنكه از تو كوچكتر است. پس حق آنكه از تو چيزى خواهد. پس حق آنكه تو از او چيزى خواهى. پس حق آنكه به گفتار يا به كردار به تو بدى كرده - از روى عمد يا بدون عمد. پس حق همدينان تو. پس حق اهل ذمه تو (كه در پناه مسلمانان اند).
پس حقوقى كه به علل گوناگون و اسباب مختلف پديد مى آيد. خوشا به حال كسى كه خدا او را به گزاردن حقوقى كه بر او واجب فرموده است يارى كند و او را موفق و استوار بدارد اينك تفصيل آن حقوق.
1. حق خدا:
اما حق بزرگ خدا بر تو، آن است كه او را بپرستى. و چيزى را شريك او نسازى. چون از روى اخلاص چنين كردى براى تو بر خود آن قرار دهد، كه كار دنيا و آخرتت را بسازد.
2. حق نفس:
و حق نفس تو بر تو اين است كه آن را در طاعت خداى - عزوجل - بدارى و مصرف نمايى.
3. حق زبان:
و حق زبان، بازداشتن آنست از سخن زشت. و عادت دادن آن بر (گفتار) نيك و واگذاشتن آنچه در آن سودى نيست. و نيكوئى به مردم و بيان سخن نيك دربارهء آنان.
4. حق گوش:
و حق گوش بازداشتن آنست از شنودن غيبت و آنچه شنيدنش روا نيست.
5. حق چشم:
و حق چشم آنست كه آن را از آنچه بر آن روانيست بپوشانى، و با نگريستن
بدان پندگيرى.
6. حق دست:
و حق دست آنست كه آن را در آنچه بر تو روا نيست نگشايى.
7. حق پا:
و حق دو پاى تو آنست كه با آنها در آنجا كه بر تو روا نيست نروى. چه با اين دو پاست كه بر صراط مى ايستى. پس بنگر كه تو را نلغزانند تا در آتش بيفتى.
8. حق شكم:
حق شكم تو آنست كه آن را ظرف حرام نسازى وبيش از سيرى نخورى.
9. حق عورت:
و حق عورت تو اينست كه آن را از زنا بازدارى و آن را از ديدگان نامحرم بپوشانى.
10. حق نماز:
و حق نماز اينست بدانى كه آن به مهمانى رفتن به پيشگاه خداست. و تو در نماز پيش خداى - عزوجل - ايستاده اى و چون اين امر را دانستى پس همانند بندهء خوار حقير خواستار، پارساى اميدوار، ترسان اندك مقدار، بزرگ دارنده كردگار، با آرامش و وقار مى ايستى و نماز را از ته دل بر پا مى دارى و حدود و حقوق آن را رعايت مى كنى.
11. حق حج:
و حق حج اين است كه بدانى آن به مهمانى رفتن نزد پروردگار تو است. و گريختن از گناهان و عزيمت به سوى او است.
توبهء تو با آن پذيرفته است و واجبى كه خدا بر عهدهء تو نهاده است با حج گزاردن انجام يافته است.
12. حق روزه:
و حق روزه اين است كه بدانى آن پرده اى است كه خدا بر زبان و گوش و چشم و شكم و عورت تو نهاده است تا تو را بدان از آتش بپوشاند. اگر روزه را ترك نمودى پردهء خدا را پاره كرده اى.
13. حق صدقه:
و حق صدقه اين است كه بدانى آن ذخيرهء تو، نزد پروردگار تو است - عزوجل - و سپرده اى است كه نيازى به گواه گرفتن بر آن ندارى. اگر اين را دانستى، اطمينانت بدانچه در نهان به امانت مىسپارى بيشتر مى شود تا آنچه را كه در آشكار مى دهى. و مى دانى كه صدقه در اين جهان بلاها و بيمارى‌ها را از تو باز مى دارد، و در آن جهان تو را از آتش مىرهاند.
14. حق قربانى:
و حق قربانى اين است كه بدانى، خداى - عزوجل - را مى خواهى نه آفريدگان او را. و جز رحمت پروردگار و نجات روح خود از او در روز ديدار بزرگ، چيز ديگرى نمى خواهى.
15. حق سلطان:
و حق فرمانروا اين است كه بدانى تو وسيلهء آزمايش او هستى. و او با قدرتى كه خدا وى را بر تو داده آزموده مى شود، و بر توست كه خود را گرفتار خشم او نسازى، و به دست خود او را به هلاكت نيندازى و در بدى كه به تو مى كند شريك او نشوى.
16. حق آموزگار:
و اما حق فردى كه آموزگار توست اين است كه او را بزرگ دارى و مجلس او را محترم شمارى. و به گفتهء او گوش فرا دهى. وبدو روى آورى. و بانگ خود را در محضر او بلند نكنى و اگر كسى از او پرسشى كند تو پيشدستى نكنى تا او خود پاسخ دهد. و در محضر او با كسى سخنى نگوئى و پيش او كسى را عيب نجويى و اگر پيش روى تو از او بد گويند از وى دفاع كنى. و عيوب او را بپوشانى و نكوئى‌هاى او را آشكار سازى. و با دشمن او ننشينى و دوست او را دشمن نگيرى.
پس اگر چنين كردى فرشتگان خدا گواهى دهند كه تو براى خدا - نه براى مردم - نزد وى رفته اى و از او علم و دانشى آموخته‌اى.
17. حق مولى:
و حق آن كس كه مولى و مالك توست - اين است كه او را اطاعت، و جز در آنچه موجب
خشم خداست نافرمانى او نكنى. چه اطاعت مخلوق، در معصيت خالق هرگز روا نيست.
18. حق رعيت:
و اما حق رعيت كه تو بر آنان قدرت و سلطه دارى اين است كه بدانى آنان به خاطر ناتوانى خود و قدرت تو رعيت تواند.
پس واجب است كه با آنان به عدالت رفتار كنى و براى ايشان پدر مهربان باشى. و نادانى شان را ببخشى و در كيفرشان شتاب نكنى و هر قدرتى را كه خداى - عزوجل - به تو عطا فرموده سپاس گوئى.
19. حق دانشجويان:
و اما حق آنان كه در علم دانش آموز تواند، اين است كه بدانى خداى عزوجل با علمى كه به تو داده و گنجينه‌هايى كه بر تو گشوده، تو را سرپرست آنان كرده است. پس اگر آنان را نيكو تعليم دهى و بر آنان درشتى نكنى و بر ايشان خشم نگيرى خدا به فضل خويش، علم تو را مى افزايد. و اگر علم خود را از مردم بازگيرى يا هنگامى كه از تو آموختن علم مى خواهند با آنان با درشت خويى رفتار كنى، بر خداست كه علم و نورانيت آن را از تو باز گيرد و منزلت تو را از دلها ساقط كند.
20. حق زن:
و اما حق زن اينست كه بدانى خداى - عزوجل - او را مايهء آرامش وأنس تو قرار داده است و اين نعمتى است از خدا بر تو. پس او را گرامى بدار و با او خوش مدارا كن! و اگر چه حق تو بر او واجب تر است، اما بر توست كه بر او رحمت آرى. و خوراك و پوشاك او را آماده سازى و اگر از روى نادانى كارى انجام داد بر او ببخشى كه او گرفتار توست.
21. حق مملوك:
و اما حق مملوك اينست كه بدانى او آفريدهء پرودرگار تو و تو مالك او شده اى اما نه آنكه او را، يا اندامى از اندامهاى او را آفريده باشى. و يا او را روزى داده باشى. بلكه خداى - عزوجل - اين كارها را از تو كفايت كرده، سپس او را مسخر تو ساخته، و تو را أمين بر او دانسته است و او را به تو سپرده است تا هر نيكى كه دربارهء او مى كنى براى تو نگاهدارد.
پس چنان كه خدا دربارهء تو نيكوئى كرده تو نيز در حق آن بنده نيكوئى كن! و اگر او را ناخوش داشتى، او را عوض كن تا آفريدهء خدا را آزار نداده باشى؟ تمام نيروها از آن خداست.
22. حق مادر:
و حق مادرت اينست كه بدانى او تو را در جايگاهى حمل نموده است كه كسى، ديگرى را برنمىدارد. و از ميوهء دل خود به تو روزى داده كه كسى به ديگرى نمى دهد. و تو را به همهء اعضاى خود نگاهبانى كرده، و با كى نداشته است كه خود گرسنه ماند و تو را سير سازد او خود زير آفتاب باشد و تو را زير سايه نگاهدارد. او خود تشنه ماند و تو را سيراب كند. و برهنه باشد و تو را بپوشاند. و به خاطر تو بيدارى كشد و تو را از گرما و سرما نگاهدارد، تا تو براى او باشى. پس جز به يارى خدا و توفيق او از عهدهء سپاس او بر نخواهى آمد.
23. حق پدر:
اما حق پدر تو اين است كه بدانى او اصل و ريشهء تو است و اگر او نبود تو هرگز نمى بودى. پس هر گاه در خود چيزى ديدى كه تو را شادمان ساخت بدان كه اصل آن نعمت را از پدرت دارى. خدا را بر آن سپاس گوى و آن اندازه كه مى توانى شكر او به جاى آر بدان كه تمام نيروها و قدرتها از جانب خدا است.
24. حق فرزند:
و اما حق فرزند تو اين است كه بدانى او از توست و در نيك و بد اين جهان به تو پيوسته است، و تو به حكم ولايتى كه بر او دارى در آداب نيك آموختن و شناساندن خداوند - عزوجل - و كمك كردن وى بر اطاعت خدا مسؤل او هستى پس در كار او همچون كسى باش كه مى داند در نيكوئى وى را پاداش، و در بدى او را كيفر مى دهند.
25. حق برادر:
و اما حق برادرت اين است كه بدانى او يا رو بازوى تو، و عزت و قوت توست. پس او را سلاح نافرمانى خدا مساز! و وسيلهء ستم بر آفريدگان خدا قرار مده! در برابر دشمنانش
يارى او را ترك مكن! و نصيحت خود را - اگر در فرمان خدا باشد - از او بازمگير! و اگر نه خدا را از او بزرگ تر بدان. و بدان كه تمام نيروها و قدرتها از سوى خداست.
26. حق مولاى آزاد كننده:
و اما حق مولاى تو كه تو را آزاد كرده است اينست كه بدانى او مال خود را در راه تو داده و تو را از خوارى بردگى و وحشت آن رانده و به عزت آزادى و انس آن رسانده، از بند ملكيت رهانده و قيد بندگى را از تو گشوده، و از زندانت به در آورده و تو را مالك خودت ساخته، و براى عبادت پروردگارت آسوده خاطر كرده است. و بدان كه در زندگانى و مرگت از هر كس به تو نزديك تر است و يارى او در آنچه به تو نيازمند است بر تو واجب است.
27. حق بنده:
و اما حق بنده اى كه تو بر او انعام كرده اى اين است كه بدانى خداى - عزوجل - اين آزاد كردن را وسيله اى نزد خود ساخته و پرده‌اى ميان تو و آتش قرار داده است. اگر او را خويشاوندى نباشد، به پاداش مالى كه به بهاى او داده اى در اين جهان ميراث او از آن توست. و در آخرت بهشت خواهى داشت.
28. حق نيكى كننده به تو:
و اما حق كسى كه به تو نيكى كرده است، اين است كه او را سپاسگزار باشى. و نيكى او را به ياد داشته باشى و براى او نام نيك بدست آرى. و ميان خود و خداى - عزوجل - او را خالصانه دعا گوئى. هر گاه چنين كردى در نهان و آشكارا سپاس او گفته باشى. آنگاه اگر توانى روزى او را پاداش نيكو دهى.
29. حق اذان گو:
و اما حق اذان گو اينست كه بدانى او خداى تو - عزوجل - را بيادت مىآورد و تو را به حظ معنوى ات فرا مى خواند. و بر انجام واجبى كه خدا بر تو نهاده يارى مى دهد. پس او را بر اين عمل، چنان سپاس گو كه نيكوكار بر خود را سپاس مى گوئى.
30. حق پيشنماز:
و اما حق پيشنماز تو آنست كه بدانى او عهده دار نمايندگى ميان تو و پروردگارت -
عزوجل - است او از جانب تو سخن مى گويد و تو از جانب او سخن نمى گوئى. او براى تو دعا مى كند و تو براى او دعا نمى كنى. ايستادن تو را برابر خداى - عزوجل - كفايت مى كند و تو از او كفايت نمى كنى.
پس اگر در آن نقصى باشد بر اوست نه بر تو. و اگر درست باشد، تو شريك او هستى و او را بر تو برترى نيست. او خود را سپر تو و نمازش را سپر نماز تو كرده است. پس او را بدين اندازه سپاس گوى.
31. حق همنشين:
و اما حق همنشين تو اينست كه با او نرم خو باشى. و در سخن گفتن با وى به راه انصاف روى و از آنجا كه نشسته اى جز با رخصت او برنخيزى. - و آنكه نزد تو نشيند تواند كه بى رخصت تو برخيزد - و لغزش او را فراموش كنى. و خوبى‌هاى او را حفظ كنى و جز سخن نيك به گوش او نگويى.
32. حق همسايه:
و اما حق همسايه ات، حفظ اوست در نهان و بزرگداشت اوست در عيان و يارى او اگر ستمديده باشد. و بايد كه عيب او را نجويى. و اگر از او زشتى ديدى آن را بپوشانى. و اگر دانستى اندرز تو را مى پذيرد او را اندرز دهى - چنان كه بين تو و او بماند - و هنگام سختى او را رها نكنى. و از خطاى او درگذرى. و گناه او را ببخشى. و با او بزرگوارانه معاشرت كنى.
تمام نيروها و قدرتها از آن خداست.
33. حق رفيق:
و اما حق رفيق تو اين است كه با او با انصاف و بزرگوارى همراه باشى. و چنان كه او تو را اكرام مى كند وى را اكرام كنى. و بر او وسيله رحمت باشى نه وسيلهء نقمت و عذاب. تمام حول و قوت از سوى خداست.
34. حق شريك:
و اما حق شريك تو اينست كه اگر غايب باشد، او را كفايت كنى. و اگر حاضر باشد او را رعايت نمائى و مخالف او حكمى نكنى. و بى مشورت او كارى انجام ندهى. مال او را
نگهبانى كنى و در بسيار و يا اندك آن، خيانت نورزى. چه مادام كه دو شريك به يكديگر خيانت نكنند دست خدا با آنهاست.
35. حق مال:
و اما حق مال تو اينست كه آن را جز از راه حلال نگيرى. و جز در آن راه خرج نكنى. و كسى را كه سپاس تو نمى دارد بر خود مقدم ندارى. پس در آن به اطاعت پروردگار كار كن.
تمام حول و قوت از سوى خداست.
36. حق وام خواه:
و اما حق وامخواه تو اينست كه اگر مال دارى وام او را بپردازى. و اگر تنگدست هستى با سخن نيكو او را راضى سازى و با لطف و مهربانى، او را از سر خود بازكنى.
37. حق معاشر:
و حق معاشر آن است كه وى را فريب ندهى، و گول نزنى، و نيرنگ با او به كار نبرى و در كار او از خداى تبارك و تعالى بترسى.
38. حق خصم بر تو:
و حق خصمى كه بر تو ادعا دارد، اگر آنچه دعوى كند درست باشد تو گواه او بر خود باشى و بر او ستم روا ندارى. و حق او را به تمام و كمال بدهى و اگر دعوى باطل كند، با او مدارا كنى و جز راه مدارا پيش نگيرى و در كار او خداى خويش را به خشم نياورى.
39. حق تو بر خصم:
و حق خصم تو كه بر او دعوى دارى اين است كه اگر در دعوى خود راستگو باشى، به نيكويى با وى سخن گوئى. و حق او را انكار نكنى. و اگر در مطالبات خود دروغگويى از خداى - عزوجل - بپرهيزى. و به سوى او توبه كنى و دعوى را رها سازى.
40. حق رأى خواه:
و حق آن كس كه با تو مشورت كند اينست كه اگر در آنچه پرسد چيزى مى دانى بگويى.
و اگر نه او را به آن فردى كه داند راهنمائى كنى.
41. حق مشاوره:
و حق آن كس كه تو از او مشورت خواهى اينست كه در آنچه موافق تو نگويد وى را متهم نسازى. و اگر موافق تو گويد خداى - عزوجل - را بر آن سپاس گوئى.
42. حق نصيحت خواه:
و حق آن كس كه از تو نصيحت مى طلبد اين است كه او را اندرز دهى. و راه مدارا و مهربانى كردن به او را پيش گيرى.
43. حق نصيحت گو:
و حق آن كس كه تو را نصيحت كند اينست كه برابر او نرم خو باشى. و به بد و نيك گوش فرا دهى. اگر درست نصيحت كند، خداى - عزوجل - را بدان سپاس گويى و اگر موافق تو نگويد به او رحمت آرى. و او را متهم نكنى. و بدانى كه او خطا كرده است و اين خطا را بر او ايراد نگيرى. مگر آنكه مستحق تهمت بوده باشد كه در اين صورت به كار او اندك اعتنائى مكن. تمام حول و قوت از سوى خداست.
44. حق بزرگ:
و حق بزرگتر از تو اينست كه او را به خاطر سالمندى وى بزرگ دارى. و چون در مسلمانى از تو پيشين است او را حرمت نهى. و در مخاصمت با او مقابلت نكنى. و در راه بر او پيشى نگيرى. و از او پيش نيفتى و با او جهالت نورزى، و اگر او بر تو جهالت كند، به خاطر اسلام و حرمت آن، آن را تحمل كنى و او را اكرام نمائى.
45. حق كوچك:
و حق كوچك، رحمت بر او در آموختن او، و گذشت از وى، و پرده پوشى و مدارا نمودن با او و كمك به اوست.
46. حق خواهنده:
و حق خواهنده وسائل دادن به دو به مقدار نياز است.
47. حق مسؤول:
حق كسى كه چيزى از او خواسته شده اين است كه اگر داد، از او با سپاس و قدردانى از
فضل او، بپذيرى. و اگر نداد عذر او را بپذيرى.
48. حق شاد كننده تو:
و حق كسى كه تو را به خاطر خدا شاد كند، اينست كه نخست خداى - عزوجل - را سپاس‌گوئى سپس او را شكرگزار باشى.
49. حق بدى كننده:
و حق كسى كه به تو بدى كند اين است كه بر او ببخشى. و اگر دانستى كه بخشيدن او بد است، داد خود را از او بگيرى. خداى - تبارك و تعالى - گويد بر كسى كه به او ستم رسيده باشد و دادخواهى كند، گناهى نيست. (1) 50. حق هم كيشان:
و اما حق هم كيشان تو اين است كه در ضمير خود سلامت آنان را خواهى. و بر ايشان رحمت آورى. و با گناهكار آنان مدارا كنى. و با آنان الفت گيرى. و در اصلاح كار ايشان بكوشى. و نيكوكاران آنان را سپاس گويى و آزار خود را از ايشان بازدارى. و آنچه براى خود دوست دارى براى آنان نيز دوست داشته باشى. و آنچه براى خود ناخوش مىدارى براى آنان نيز ناخوش داشته باشى. پيران آنان را همچون خود دانى. و جوانانشان را برادر خود انگارى و پير زنان ايشان را مادر خود شمارى و كودكان ايشان را فرزند خود به حساب آرى.
51. حق اهل ذمه:
حق كسانى كه در پناه مسلمانان اند اين است كه آنچه خداى - عزوجل - از آنان مى پذيرد بپذيرى. و مادام كه به عهد خداى - عزوجل - وفادار هستند بر ايشان ستم نكنى. (2)
3. خطابهء پرشور امام سجاد (عليه السلام) در شام سومين اثر ماندگار امام سجاد (عليه السلام) كه همچنان با آن شور و حماسه و با آن شدت و جديت خود باقى و جاويدان مى باشد آن خطبهء بلند و كوبنده‌اى است كه دوستداران اهل بيت از آن بزرگوار به يادگار دارند خطيبان و گويندگان نسل به نسل آن را در سينه ها محفوظ داشته‌اند و دارند و اكنون زائران حرم عمه مكرمه اش زينب (عليه السلام) اين خطبه را در مسجد جامع دمشق در سوريه به هنگام تشرف به آن ديار، در همان مسجد تمرين و تكرار مى نمايند.
امام سجاد زين العابدين (عليه السلام) كه پس از شهادت پدر بزرگوار مسئوليت امامت و رهبرى امت را به عهده داشت، با حال بيمارى و نامساعد بودن وضع روحى و جسمى، در شام حضور اجبارى يافت و خاطرات حضور اجبارى اولياء و بندگان صالح و شايستهء خدا را در برابر طاغوتيان و مستكبران جهان، به نقطهء ظهور نشاند چون پيش از او هم سر يحيى بن زكريا (عليه السلام) پيامبر راستين الهى به جرم دفاع از شريعت در برابر ازدواج با محارم، نزد طاغوت عصر به عنوان هديه وكابين يك زن بدكاره، فرو فرستاده شده بود امام سجاد (عليه السلام) كه زينت عبادت‌گران و روشنى بخش عارفان و خداجويان، و زينت محراب عبادت‌ورزان، و تنظيم كننده رسالهء حقوق انسان، و مبتكر دعاهاى صحيفه سجاديه (عليه السلام) بود به اين صورت به شام آورده شد، كه قلم را ياراى نگارش آن صحنه‌هاى دلخراش و خاطره‌هاى
تلخ را ندارد.
گفتار خطيب دربارى خطيب پيش از نماز بر عرش منبر قرار گرفت و شروع به مدح و ثنا و تملق از آل ابوسفيان نمود. او هر چه توان داشت، نسبت به دودمان پاك بزرگ مرد تاريخ جهان اسلام أمير المؤمنين (عليه السلام) سب و لعن و ناسزا و اسائهء ادب روا داشت. و دروغهاى فاحش و روشنى را در حق آنان به زبان آورد.
اين جا بود كه زادهء حسين و فرزند غيور و شجاع سالار شهيدان (عليه السلام)، ناگاه از جاى برخاست و با ندايى قاطع و كوبنده، بانگ بر خطيب زد و فرمود:
" ويلك ايها الخاطب! إشتريت مرضاة المخلوق بسخط الخالق، فتبوء مقعدك من النار ":
واى بر تو اى گوينده و سخنران! تو خشنودى مخلوق را، با خشم و غضب خالق، معامله نموده اى و جايگاه آتشين خود را آماده و مهيا ساخته‌اى. آنگاه رو به يزيد نمود و فرمود:
" أتأذن لي أن أصعد هذه الأعواد، فأتكلم بكلمات لله فيها رضى، ولهؤلاء الجلساء، أجر ":
" آيا اجازه مى دهى تا بر بالاى اين چوبها بروم (آرى، جايگاهى كه حرف حق و سخن روا، در آن بيان نشود، چوب است، نه منبر) تا سخنانى بر زبان برانم كه موجب رضا و خشنودى خدا و سعادت و اجر معنوى اين مردم حاضر و شنونده، باشد " البته جاى يادآورى است كه در اين مسجد بزرگ اموى، تنها چاپلوسان ومتملقان نبودند، بلكه از اقشار ديگر مردم، و طبقات اصيل امت نيز، افراد فراوانى، حضور داشتند. پيدا بود كه يزيد هرگز چنين اجازه اى را ندهد و درخواست امام را نپذيرد ولى هنگامى كه بانگ امام سجاد (عليه السلام) بلند شد، توجه حضار به سوى آن حضرت، معطوف گشت، از اين رو، همگان بر يزيد رو انداختند، و درخواست نمودند تا سخنان آن جوان را بشنوند. گفتند: اى امير! چه زيانى دارد فرمان دهى تا او بر منبر آيد و هنر خويش را بنماياند؟ و چه مى تواند بگويد؟
ولى پاسخ يزيد به مردم شام منفى بود، زيرا او مى دانست كه اگر بازماندهء دودمان رسالت و مقام شامخ نبوت، بر منبر صعود كند و فرصت سخن، پيدا نمايد، بسيارى از حقايق را با مردم، در ميان خواهد نهاد. حقايقى كه حكومت شام را از آشكار گشتن آنها، سخت بيم و هراس بود. اما خوشبختانه فشار افكار عمومى و درخواست اكثريت مردم، كار خود را كرد و پسر معاويه بالأخره، تسليم افكار عمومى حضار شد و اجازه داد تا امام سجاد (عليه السلام) بالاى منبر رود و سخن بگويد. پس از صدور اجازه! امام بر عرشهء منبر آمد و حمد و ثناى الهى را اداء نمود و به معرفى دودمان خويش و بازگويى جنايات آل اميه، پرداخت و شديدترين هيجان را در مردم بر ضد دودمان اموى، برانگيخت.
سخنان امام (عليه السلام) همانند رگبارهاى صاعقه، بر اركان حياتى تشكيلات اموى، فرود آمد و سردمداران آن حزب شيطانى را، سخت مضطرب و متزلزل ساخت. آن حضرت با اين بيانات آغاز سخن خود كرد: (1) متن عربى خطبه بسم الله الرحمن الرحيم الحمد لله الذى لابداية له، والدائم الذي لانفاد له، والأول الذي لا أول لأوليته، والأخر الذي لامؤخر لأخريته، ألباقي بعد فناء الخلق، قدر الليالي و الأيام، و قسم فيما بينهم الاقسام، فتبارك الله الملك العلام.
ايها الناس! اعطينا ستا، وفضلنا بسبع: اعطينا العلم والحلم، والسماحة، والفصاحة، والشجاعة، والمحبة في قلوب المؤمنين.
وفضلنا بأن منا النبي المختار محمد، ومنا فاطمة الزهراء ومنا الصديق، ومنا الطيار، ومنا اسد الله واسد رسوله، ومنا سبطا هذه الامة. من عرفني فقد عرفني، ومن لم يعرفني أنبأته بحسبى ونسبي. ايها الناس! انا ابن مكة ومنى. انا ابن زمزم وصفا. انا ابن من حمل على البراق في الهواء. انا ابن من اسري من المسجد الحرام الى المسجد الأقصى. أنا ابن من حمل الركن باطراف الرداء، انا ابن خير من ائتزر وارتدى. انا ابن خير
من انتعل واحتفى. انا ابن من بلغ به جبرئيل الى سدرة المنتهى. انا ابن من دنى فتدلى، فكان قاب قوسين او ادنى. انا ابن من صلى بملائكة السماء، انا ابن من اوحى اليه الجليل ما اوحى. انا ابن محمد المصطفى. انا ابن على بن المرتضى. انا ابن من ضرب خراطيم الخلق حتى قالوا لا إله إلا الله. انا ابن من ضرب بين يدي رسول الله بسيفين، و طعن برمحين، وهاجر الهجرتين، وبايع البيعتين، وقاتل ببدر وحنين، ولم يكفر بالله طرفة عين. انا ابن صالح المؤمنين ووارث النبيين، وقامع الملحدين ويعسوب المسلمين، ونور المجاهدين وزين العابدين، وتاج البكائين وأصبر الصابرين، وأفضل القائمين من آل يس رسول رب العالمين. انا ابن المؤيد بجبرئيل، ألمنصور بميكائيل، انا ابن الحامي عن حرم المسلمين، وقاتل المارقين، والناكثين والقاسطين والمجاهد اعدائه الناصبين، وأفخر من مشى من قريش اجمعين، وأول من اجاب واستجاب لله و لرسوله من المؤمنين، وأول السابقين وقاصم المعتدين ومبيد المشركين، وسهم عن مرمى الله على المنافقين، ولسان حكمة العابدين وناصر دين الله وولى امر الله، وبستان حكمة الله وعيبة علمه، سمح، سخي، بهلول، زكي، ابطحي، رضي، مقدام، همام، صابر، صوام، مهذب، قوام، قاطع الأصلاب ومفرق الأحزاب، ارطئهم عنانا وأثبتهم جنانا، و امضاهم عزيمة، واشدهم شكيمة، اسد باسل يطحنهم في الحروب، اذا ازدلفت الأسنة، و قربت الاسنة طحن الرحى، ويذرهم فيها ذرو الريح الهشيم، ليث الحجاز وكبش العراق، مكي، مدني، خيفي، عقبي، بدري، احدي، شجري، مهاجري من العرب سيدها ومن الوغا ليثها، وارث المشعرين وابو السبطين: ألحسن والحسين، ذاك جدي علي بن أبي طالب.
ثم قال: انا ابن فاطمة الزهراء. انا ابن سيدة النساء. انا ابن خديجة الكبرى. انا ابن المقتول ظلما. انا ابن المجزور الرأس من القفاء. انا ابن العطشان حتى قضى. انا ابن طريح كربلا. انا ابن مسلوب العمامة والرداء. انا ابن من بكت عليه ملائكة السماء. انا ابن من رأسه على السنان يهدى. انا ابن من حرمه من العراق الى الشام، تسبى.
ايها الناس! ان الله تعالى وله الحمد ابتلانا اهل البيت ببلاء حسن، جعل راية الهدى و
التقى فينا، وجعل راية الضلالة والردى، في غيرنا.
وفي بعض الكتب: " فلم يزل يقول: انا: انا، حتى ضج الناس بالبكاء والنحيب وخشي يزيد أن تكون فتنة، فأمر المؤذن فقطع عليه الكلام، فلما قال المؤذن: الله اكبر الله اكبر، قال علي 7: لاشئ أكبر من الله، فلما قال أشهد أن لا إله إلا الله قال علي بن الحسين (عليه السلام):
شهد بها شعري وبشري ولحمي ودمي، فلما قال المؤذن: أشهد أن محمدا رسول الله.
إلتفت من فوق المنبر إلى يزيد فقال: محمد هذا جدي أم جدك يا يزيد؟ فإن زعمت أنه جدك فقد كذبت وكفرت، وإن زعمت انه جدي فلم قتلت عترته؟ " (1) ترجمهء كامل خطبه اينك ترجمهء كامل آن خطبهء بلند و حماسى از نظر شريف خواننده فارسى زبان نيز مى گذرد.
" به نام خداوند بخشنده و مهربان. حمد و سپاس خدايى را است كه سرآغاز و پايانى ندارد. او جاودان و سرمدى است و هرگز زوال و فنايى در او راه ندارد. او نخستين است و پيشين و پيشوازى ندارد.
او آخر و پايان هر چيز است و همگان جز او، پايان پذير مى باشند. او يگانه سرمد و جاودان، پس از فنا و زوال مخلوقات مى باشد. او شبها و روزها را انتظام بخشيد و روزى را بين مردم، تقسيم نمود.
پس از حمد و ثناى الهى، مردم شام! آگاه و هوشيار باشيد! خداوند متعال به ما خاندان پيامبر شش امتياز ارزانى، و با هفت امتياز بر ديگران فضيلت و برترى داد. امتياز خاص ما و علم، حلم، بخشش و بزرگوارى، فصاحت، شجاعت ووجود محبت در دلهاى مؤمنين مى باشد و فضايل هفتگانهء ما به اين ترتيب است: كه پيامبر برگزيدهء خدا از ماست، راستگو و صديق امت (على بن ابيطالب (عليه السلام)) از ماست و جعفر طيار، از ماست، شير خدا و شير رسول خدا (حمزه) از ماست، فاطمه زهرا (س) [در برخى از نسخه ها مهدى امت
آمده است] از ماست، دو سبط اين امت، حسن و حسين نيز از ما هستند.
مردم! هر كس مرا شناخته است كه شناخته است، و هر كس كه نشناخته است، خودم را و حسب و نسبم را به او معرفى و بازگو مى نمايم:
من فرزند مكه و منى هستم. من فرزند زمزم و صفا هستم. من فرزند آن پيامبر بزرگوارم كه با براق در فضا سير داده شد.
من فرزند آن كسى هستم كه شبانه از مسجد الحرام تا مسجد الأقصى، به " معراج " و سير آسمانها برده شد.
من فرزند آن كسى هستم كه حجر الأسود را با عباى حمل، و سر جاى خود نهاد.
من فرزند بهترين كسى هستم كه (نخستين بار با آداب اسلامى)، إحرام بست و سعى و صفا انجام داد.
من فرزند بهترين كسى هستم كه به ترك كفش و پوشيدن آن پس از احرام عمل نمود.
من فرزند بهترين كسى هستم كه حج انجام داد و به نداى خدا لبيك و پاسخ مثبت داد.
من فرزند آن كسى هستم كه در سير آسمانى خود تا به " سدرة المنتهى " رسيد.
من فرزند آن كسى هستم كه در سير ملكوتى خود، به نزديكترين مقام قرب الهى، رسيد. من فرزند آن كسى هستم كه با فرشتگان آسمان، نماز گزارد.
من فرزند آن كسى هستم كه خداوند بزرگ، بر او وحى نازل فرمود و او مورد خطاب وحى قرار گرفت.
من فرزند محمد برگزيده وعلى مرتضى (عليها السلام) هستم.
من فرزند آن كسى هستم كه آن قدر بر سر و صورت و دماغ كفار كوبيد زد و با آنان جنگيد تا كلمهء شهادتين بر زبان آوردند.
من فرزند آن شجاعى هستم كه در ركاب پيامبر خدا با دو شمشير و دو نيزه جهاد نمود. [هجرت به طائف و هجرت به مدينه و مقصود از دو بيعت: بيعت نخستين در آغاز رسالت، و بيعت رضوان] هم در آغاز اسلام، و هم پس از حاكميت اسلام) من فرزند آن دليرى هستم كه دو بار مهاجرت نمود و دو بار، با پيامبر خدا (صلى الله عليه وآله)
بيعت كرد.
من فرزند آن كسى هستم كه در بدر و خندق و حنين، شجاعانه جنگيد و لحظه‌اى به خدا كفر نورزيد.
من فرزند آن كسى هستم كه او شايسته ترين مؤمنان، وارث پيامبران، نابود كنندهء كافران، پيشواى مسلمانان، نور مجاهدان، زيور عابدان، فخر گريه كنندگان (از خشيت خدا)، شكيباترين صابران، بهترين قيام كنندگان در شب و از نسل ياسين، فرستادهء خداى رب العالمين، مى باشد.
من از تبار آن كسى هستم كه پشتيبانش جبرائيل، و ياورش ميكائيل و خود حامى و پاسدار ناموس مسلمين بود.
من فرزند آن كسى هستم كه با مارقين (از دين به در شدگان)، ناكثين (پيمان شكنان جمل)، قاسطين (ستمگران طرفدار معاويه) جنگيد و با دشمنان كينه توز خدا، هميشه در حال جهاد و مبارزه بود.
من فرزند برترين فرد قريشم كه پيش از همگان به پيامبر اسلام ايمان آورد و پيشرو همهء مسلمانان در امور دين و ايمان بود.
من فرزند آن كسى هستم كه دشمن گردنكشان، نابود كننده ى مشركان، تير خدا بر سر منافقان، زبان حكمت عابدان، يار و ياور دين خدا، ولى امر مسلمانان و بوستان حكمت خدا و كانون علم الهى بود. سخاوتمند، بخشنده، عاقل، پيشرو، صابر، روزه دار، مهذب، شب زنده دار، قلع كنندهء ريشهء مشركان، پراكنده كنندهء نيروهاى شرك، دلير، با اراده، شير خدا در جنگها، مرد پيكار در صحنه‌هاى رزم، قهرمان عراق، مكى، مدنى، خيفى (مسجد خيف)، عقبى (اشاره به پيمان عقبه)، بدرى، احدى، شجرى (اشاره به بيعت رضوان كه زير شجره (درخت) انجام پذيرفت)، هجرت كننده در راه خدا (به طائف و شرب)، سرور عرب، وارث دو مشعر، پدر سبطين (حسن و حسين (عليها السلام) مى باشد.
من فرزند چنين شخصيتى هستم و آن شخصيت و الا، جد بزرگم على بن ابيطالب مى باشد. (كه شام مركز و كانون تبليغات سوء و ناروا بر ضد او شده بود).
سپس افزود:
من فرزند فاطمهء زهرايم.
من فرزند بانوى بانوان جهانم.
من فرزند خديجهء كبرايم.
من فرزند آن كسى هستم كه سر عزيزش از قفا بريده شد.
من فرزند آن انسانى هستم كه لب تشنه از دنيا رفت.
من فرزند آن كسى هستم كه بدنش مدتى مدفون نگشت.
من فرزند آن كسى هستم كه عمامه و عبايش به غارت و يغما رفت.
من فرزند آن كسى هستم كه انس و جن حتى پرندگان در هوا، بر او گريستند.
من فرزند آن كسى هستم كه سرش به عنوان تحفه (به طاغوت زمان) اهداء شد.
من فرزند آن كسى هستم كه حرم و اهل و عيال او از عراق تا شام به اسارت برده شده است.
مردم، خداوند متعال (كه حمد و سپاس بر او باد!) ما اهل بيت رسالت را به بهترين صورت، امتحان و آزمايش نمود تا پرچم هدايت و تقوى را در خاندان ما قرار دهد و پرچم ضلالت و گمراهى را بيرون از خانوادهء ما برپا سازد ".
در برخى از كتابهاى تاريخ آمده است:
هنگامى كه سخن آن حضرت به اين مرحله از شور واقعى خود رسيد و امام مرتب در مقام معرفى خويش مفاخر خود را با كلمهء من، من اعلام مى فرمود، مردم ضجه و ناله سر دادند، يزيد هراسناك گرديد كه مبادا فتنه و آشوبى برخيزد، پس سخن او را قطع كرد و به مؤذن دستور داد تا اذان بگويد، هنگامى كه مؤذن صداى خود را با " ألله اكبر، ألله اكبر " بلند نمود، امام فرمود: خداوند بزرگ و با عظمت تر از هر چيزى است كه به ذهن مى آيد، هنگامى كه " أشهد أن لا إله إلا الله " سرداد، امام فرمود:
موى، پوست، گوشت و خونم به يكتائى خدا شهادت و گواهى مىدهد.
هنگامى كه شهادت بر مقام رسالت داد كه " محمد " فرستادهء خدا است امام (عليه السلام) از
بالاى منبر رو به يزيد كرد و فرمود:
آيا اين محمدى كه بر زبان مؤذن آمد جد تو يا جد من است؟ اگر گفته باشى كه جد تو است يقينا دروغ گفته اى و كافر حق گرديده اى، و اگر تصور نموده اى كه او جد من است پس چرا عترت او را به اين صورت تار و مار كرده اى؟! (1) اين خطبهء غراء و كوبنده آنچنان تأثيرگزار بود كه يزيد در برابر نمايندگان و سفيران روم و ديگر مناطق، لب به توبيخ ابن زياد گشود و اعلام نمود من اين چنين نگفته بودم اين ابن زياد بود كه خود سرانه اين چنين كارها را انجام داده است آن خبيث بدكردار وقتى خود را در مقام توبيخ و سرزنش افكار عمومى ديد از موضع انفعال اقدام به دلجويى از اسيران نمود.
گفتار سيد بن طاووس:
سيد بن طاووس (ره) مؤلف لهوف آورده است: يزيد رو به على بن الحسين (عليه السلام) نمود و گفت: آن سه حاجتى كه به تو وعده كرده ام بگوئيد تا برآورم ".
حضرت فرمود: نخست آنكه سر مقدس پدرم را بدهى تا صورت نازنينش را ببينم، دوم آنكه اموالى را كه از ما غارت كرده اند به ما باز پس دهند، سوم آنكه اگر تصميم كشتن مرا دارى شخص امينى را معين كنى تا اين زنان را به مدينه برساند.
يزيد در پاسخ گفت: صورت پدرت را هرگز نخواهى ديد من تو را عفو نمودم و از كشتنت درگذشتم، و زنان را جز تو به مدينه باز نمىگرداند، و اما اموالى را كه از شما برده اند من چندين برابر قيمت آن را مى دهم.
امام زين العابدين (عليه السلام) فرمود: ما از اموال تو چيزى نمى خواهيم بگذار از اموالت چيزى كاسته نگردد، من اموال غارت شده را مى خواهم زيرا دست بافت مادرم فاطمه زهرا (س) دختر پيامبر خدا، مقنعه، گردنبد و پيراهن او، در ميان آن غارت شده ها است.
يزيد دستور داد آن اموال را باز آوردند و دويست دينار از مال خودش بر آن افزود و به
امام زين العابدين (عليه السلام) داد و امام (عليه السلام) آن را گرفت و در ميان فقيران تقسيم نمود پس از آن يزيد لعين دستور داد اسيران خاندان رسالت را به وطنشان (مدينة الرسول) برگردانند. (1) 4. تربيت شاگردان و روايتگران يكى ديگر از مأثر وآثار ماندگار امام سجاد (عليه السلام) تربيت شاگردان و روايتگران و محدثان و الا مقامى است كه در طول تاريخ ادامه دهندگان راه آن حضرت بوده اند و تعداد اين شاگردان بيش از ظرفيت كتاب مختصر ماست. چون محضر پر فيض امام سجاد (عليه السلام) حوزه پربار و گسترده‌اى بود كه در عرصه‌هاى مختلف علوم، فعاليت داشت و شاگردان و دانش جويانى از دورترين نقاط دنياى اسلام، به سوى آن حوزه مباركه حركت مى كردند و از محضر پر علم و دانش امام بهره ها مى بردند تعداد كثيرى از فقيهان، محدثين و راويان از اين حوزه پر معنويت بهره جسته اند كه به چند تن از مشاهير و معاريف آنان به اختصار اشارتى مى گردد:
1. ابوحمزه ثمالى 2. طاووس بن كيسان يمانى 3. ابوخالد كابلى 4. زيد بن على بن الحسين (عليه السلام) 5. سدى كبير اسماعيل بن عبد الرحمن كوفى 6. جابر جعفى 7. عطية عوفى معروف به بكالى شرح حال هر كدام از اين شخصيتهاى فقهى، تفسيرى وحديثى را ما در " طبقات مفسران شيعه " (ج 1) به تفصيل آورده ايم كه طالبان تفصيل مى توانند به آن منبع مراجعه نمايند. در اين باره فقط به نقل حادثه اى بسنده مى كنيم كه حاكى از موقعيت امام (عليه السلام) مى باشد:
كشى در رجال خود در مورد شخص سوم (ابوخالد كابلى) مىنويسد: به خط جبرئيل بن احمد يافتم كه گويد: به من حديث نمود محمد بن عبد الله مهران از محمد بن على تا ابوبصير كه گويد: از امام باقر (عليه السلام) شنيدم كه مى گفت:
ابوخالد كابلى مدتى به محمد بن حنفيه خدمت مى كرد و شك و ترديدى داشت كه آيا او امام است يا نه؟ تا اينكه روزى به خدمت او رسيد و گفت:
فدايت شوم من به تو، به علت انتساب به رسول خدا (صلى الله عليه وآله) و أمير المؤمنين (عليه السلام) حرمت فراوانى قائل هستم خواهش دارم كه به سوال من پاسخ مثبتى بدهى آيا تو همان امامى هستى كه خداوند طاعت او را بر ما و بر همهء مسلمين واجب ساخته است؟
محمد بن حنفيه گفت: به چيز بزرگى قسم دادى اى ابا خالد! هم اكنون حقيقت را مىگويم: امام واقعى على بن الحسين است كه هم بر من و هم بر تو و هم بر هر فرد مسلمان ديگر، امامت و پيشوايى دارد. ابوخالد گويد: هنگامى كه شنيدم آنچه را كه مى بايست بشنوم به سوى منزل امام على بن الحسين (عليه السلام) رهسپار شدم و اجازهء دخول خواستم امام (عليه السلام) اذن داد هنگامى كه به محضرش رسيدم. امام فرمود: آفرين بر تو باد اى كنگر! تو هرگز اين وقتها زائر ما نبودى چه عجب! و چه اتفاقى رخ داده است؟ ابوخالد گويد به حال سجده افتادم از آنچه امام سجاد (عليه السلام) مرا با نام اصلى ام صدا كرده بود و گفتم حمد و سپاس خدايى را كه امام و پيشوايم را در حال حيات به من شناساند.
امام (عليه السلام) فرمود: چگونه شناساند؟ اى اباخالد؟ گفتم: تو مرا با نامى صدا كردى كه مادرم هنگام ولادتم آن نام را به من برگزيده بود، من تاكنون در حال كورى به سر مى بردم كه خداوند بينايم كرد و گرسنه بودم مرا سير نمود. من وقتى خدمتگزار محمد بن حنفيه بودم و در امامت او شك و ترديدى داشتم تا اينكه او مرا به طرف شما هدايت نمود، و دانستم كه امام واقعى و بر حق كيست؟ (1) در مورد صحابى نخستين (ابوحمزه ثمالى) هم كه دعاى موسوم به نام آن بزرگوار بسيار معروف و مشهور و در السنه وافئده، جارى وسارى است قابل ذكر است او نخستين شخصى است كه حوزه علميه نجف را دائر ساخت و جمعى را به اطراف خود، گرد آورد و هستهء اوليه حوزه را بنا نهاد از آن پس، حوزه پر بركت نجف در كنار بارگاه باب " مدينة العلم " مولاى متقيان على (عليه السلام) رشد و نما كرد وآثار و ثمرات خود را به مردم خداجوى عرضه نمود تا اينكه در اين اواخر به رشد لازم و پيشرفت نهايى خود نائل آمد دهها فقيه
بزرگوار، محدث پرتوان، مفسر عاليقدر در آن گرد هم آمد در جريان مسائل اجتماعى و سياسى هم مردم گوش به فرمان آن حوزه پر بركت قرار داشت در جريان ثورهء عشرين، در جريان مشروطيت، در مسألة مبارزه با شيوعيت والحاد در عهد عبد الكريم قاسم و دهها مسألة اجتماعى، سياسى حضور مؤثر داشت عصر آيات عظام: آخوند خراسانى، آية الله كاشف الغطاء، آية الله سيد محسن حكيم، آية الله خوئى، عصر حضور امام خمينى در نجف، از اعصار مشعشع و طلائى آن حوزه به شمار مى رفت كه نبض جهان اسلام به ويژه تشيع در گرو انديشه‌هاى ناب فقه علوى (عليه السلام) بود تا اينكه با تأسف كامل در دوران مزدور هواى نفس و گرفتار شخصيت كاذب روانى صدام حسين عفلقى و نژادى اين حوزه پر بركت به جرم اينكه تعدادى از ساكنان آن؟؟؟ مى باشد تصميم بر اخراج و بيرون راندن علماء فضل گرفته شد و با روشهاى غير انسانى در چند نوبت فضلاء، علماء، مراجع را از حوزه نجف بيرون راند و اكنون اين حوزه پر سر و صدا و پر جوش از حركت و تلاش افتاده است و بقية السلفى از فقيهان صالح و نامدار حضور دارند ولى مقهور ظلم و ستم صدامى، اميد آنكه اين فضاى ظلمانى هر چه زودتر از آن حوزه هزار و دويست ساله كنار رود و اين حوزه سابقه دار تلاش و كوشش خود را تجديد نمايد: اللهم انا نرغب في دولة كريمه تعزبها الأسلام واهله وتذل النفاق والشرك واهله.
بخش پنجم رهنمودهاى علمى و عملى، فضائل امام (عليه السلام)
بخش پنجم / رهنمودهاى علمى و عملى، فضائل امام (ع)...
سيرهء عملى امام (عليه السلام) سيرهء عملى امام (عليه السلام) بس آموزنده و كارساز و الگوى مسير زندگان و طالبان سير كمالات و مشتاقان معنويات مى باشد و ما نمونه‌هايى را از منابع مختلف كتب حديث و تراجم برگزيده ايم:
مسافرت با ناآشنايان امام صادق (عليه السلام) مى فرمايد: " پدرم زين العابدين (عليه السلام) همواره با افراد ناآشنا و بيگانه به سفر (طبعا سفر حج) رهسپار مى گشت، و با آنان شرط مى نمود كه در سفر از خدمتگزاران نيازهاى آنان باشد.
يك بار با چنين گروهى مسافرت مى نمود كه در بين راه فردى از آنان، او را شناخت و به كاروانيان گفت: آيا شما مى دانيد اين شخصيت كيست كه به خدمت گزارى شما پرداخته است؟ پاسخ دادند: نه، او گفت اين شخصيت امام على بن الحسين بن على (عليه السلام) فرزند رسول خدا (صلى الله عليه وآله) مى باشد همگى بلند شدند به دست و پاى او بوسه زدند و عرض كردند اى فرزند رسول خدا (صلى الله عليه وآله) آيا مى خواستى ما را به آتش بفرستى؟ در صورتى كه از دست و پا و زبان ما خطايى سر مى زد آيا تا آخر عمر به هلاكت نمى افتاديم؟ پس چرا خود را معرفى نكرده ايد؟
امام (عليه السلام) فرمودند: من در سفرهاى پيشين با جمعى همراه بودم كه مرا مى شناختند آنان به خاطر جدم رسول خدا (صلى الله عليه وآله) آنچه توان داشتند به من خدمت و محبت مى نمودند من بيم آن را داشتم كه شما هم، همانند آنان مرا شرمنده سازيد از اينرو دوست داشتم
ناشناس، همسفر شما شوم. (1) امام محمد باقر (عليه السلام) مى فرمايد: او به زندگى صد خانوار از خاندانهاى مدينه رسيدگى مى نمود خيلى دوست داشت كه در سر طعام خويش، يتيمان، افتادگان، مساكينى را كه هيچ نوع چاره اى ندارند بنشاند و با دست خود به آنان طعام بخوراند. امام (عليه السلام) شروع به خوردن طعام نمى نمود جز آنكه صدقهء خود را پرداخت مى نمود. (2) باز امام باقر (عليه السلام) فرموده است: او مال خود را دوبار ميان فقراء و مستمندان تقسيم نمود. (3) امام صادق (عليه السلام) مى فرمايد: " پدرم بارها مى فرمود امام على بن الحسين هنگامى كه به نماز مى ايستاد همانند ساقه ى درخت خشكى بود كه هيچ حركت و تكانى نداشت مگر در آن حد كه باد آن را تكان مى داده ". (4) محمد بن طلحه شافعى در كتاب مطالب السؤول مىنويسد: " حريقى در خانهء امام سجاد (عليه السلام) افتاد كه امام در درون خانه مشغول سجده بود اطرافيان مى گفتند: اى پسر رسول خدا (صلى الله عليه وآله) آتش! آتش! امام سرش را از سجده برنداشت تا آنكه آتش خاموش گردانده شد! به امام عرض كردند چه چيزى تو را از آتش غافل ساخت؟ فرمود: بيم آتش آخرت ". (5) ابونعيم در حلية الأولياء آورده است: " امام على بن الحسين (عليه السلام) در خانهء خود فريادى را شنيد، پيش او جمعى بودند پس به اندرون منزل رفت و بازگشت پس به او گفتند آيا حادثه اى رخ داده است؟
فرمود: بلى به او تعزيت و تسليت گفتند و از صبر و شكيبايى او تعجب كردند و فرمود:
ما خاندانى هستيم در مواردى كه مورد محبت و علاقهء خداوند قرار مى گيريم شكرگزار
هستيم و در مواردى هم كه وقوع حوادثى را دوست نداريم حمد و سپاس او را مى گوئيم. (1) على بن عيسى إربلى از ابن عايشه روايت كند از مردم مدينه شنيدم كه مى گفتند: " ما صدقه پنهانى را هنگامى از دست داديم كه على بن الحسين درگذشت. (2) ومرحوم شيخ مفيد از ابن اسحاق روايت كند كه: " در مدينه چندين خانوار بودند كه معاش آنان از منبع نامعلومى مى رسيد ولى نمى دانستند از كجاست. تا آنكه على بن الحسين به جوار پروردگار شتافت آن كمك ها بريده شد ". (3) در روايات آمده است:
شب هنگام انبان‌هاى نان را بر پشت خود برمىداشت و به خانهء مستمندان مى رفت و مى گفت: صدقه پنهانى آتش غضب پروردگار را خاموش مى كند. حمل اين انبانها بر پشت او اثر نهاده بود و چون به جوار پروردگار نايل آمد به هنگام شست و شوى آن حضرت، آن نشانه ها را بر پشت او ديدند. (4) ابن سعد در طبقات نويسد: " چون مستمندى نزد او مى آمد، برمىخاست و حاجت او را روا مى كرد و مى گفت: " صدقه پيش از آنكه به دست خواهنده برسد، به دست خدا مى رسد ". (5) و نيز آمده است: " سالى قصد حج كرد. خواهرش سكينه توشه اى به ارزش هزار درهم براى وى، آماده ساخت. چوه به حره رسيد، آن توشه را نزد او بردند، و امام همهء آن را به مستمندان پخش و توزيع فرمود ". (6) پسر عموئى مستمند داشت، على بن الحسين (عليه السلام) شب هنگام چنان كه وى او را
نشناسد، نزدش مى رفت و چند دينار به دو مى بخشيد آن مرد مى گفت: " على بن الحسين رعايت خويشاوندى را نمى كند، خدا او را سزا دهد ". امام اين سخنان را مى شنيد و شكيبائى و بردبارى مى نمود و خود را به آن خويشاوند نمى شناساند. چون به ديدار خدا رفت آن احسان از آن مرد بريده شد و دانست كه آن مرد نيكوكار، على بن الحسين بوده است پس بر سر مزار او رفت و گريه و ناله آغاز نمود ". (1) ابونعيم مى نويسد: " دو بار مال خود را با مستمندان قسمت كرد و گفت: خداوند بندهء مؤمن گناهكار توبه كار را دوست دارد " (2) و نويسد: " مردم او را بخيل مى دانستند و چون به جوار حق رفت، دانستند كه هزينهء صد خانوار را عهده دار بوده است (3) چون سائلى نزد او مى آمد مى گفت مرحبا به كسى كه توشهء مرا به آخرت حمل مى كند ". (4) روزى به ديدن محمد بن اسامه رفت. محمد در بستر مرگ بود و مى گريست امام پرسيد: " چرا گريه مى كنى؟ " گفت: " پانزده هزار دينار قرض به گردن دارم و نمى توانم آن را بپردازم ". امام فرمود: " گريه مكن وام تو بر عهده من است و تو چيزى بر ذمه نخواهى داشت ". (5) روزى كه روزه مى گرفت گوسفندى مى كشت. هنگام عصر سر ديگ مى رفت و مى گفت اين ظرف را براى فلان خانه، و اين ظرف را براى فلان خانه، ببريد.
سپس خود با نان و خرما افطار مى نمود. (6) سفيان بن عيينه از زهرى روايت مى كند كه شبى سرد و بارانى على بن الحسين را ديدم آرد و هيزم بر پشت داشت و مى رفت گفتم: پسر رسول خدا. اين چيست؟
امام فرمود: سفرى در پيش دارم و توشهء آن را آماده كرده ام تا در جاى امنى بگذارم.
زهرى گفت: غلام من آن را براى تو بياورد؟
امام فرمود: نه!
زهرى باز گفت: خودم آن را بردارم!
امام فرمود: نه! چيزى كه در سفر به كار من مى آيد و بردن آن مرا به ميزبانم را خوش مى سازد چرا خود بر ندارم تو را به خدا مرا بگذار و پى كار خود برو!
زهرى گويد: پس از روزى چند از او پرسيدم؟ سفرى كه در پيش داشتى چه شد؟
امام فرمود: زهرى! چنان كه تو مىپنداشتى نيست. آن سفر، سفر مرگ است و من براى آن خود را آماده مى كنم. آمادگى براى مردن، دورى از حرام و بخشش در راه خدا و انجام كار نيك است. (1) فرو خوردن خشم " روزى كنيزك او با آفتابه‌اى بر دست او آب مىريخت. ناگاه آفتابه از دستش افتاد و جراحتى بر امام وارد ساخت كنيزك گفت: خدا مىفرمايد: " مؤمنان كسانى هستند كه خشم خود را فرو مى خورند! " امام فرمود: خشم خود را فرو خوردم!
كنيزك گفت: و بر مردم نيز مىبخشايند.
امام فرمود: خدا از تو بگذرد!
باز كنيزك گفت: و خدا نيكوكاران را دوست مى دارد!
امام فرمود: و تو را در راه خدا، آزاد كردم ". (2) " روزى چند تن مهمان او بودند. خادم وى سيخ كبابى را بر دست داشت و با شتاب
مىآمد پايش لغزيد و سيخ بر سر فرزندى از امام كه زير پلكان ايستاده بود افتاد و طفل كشته شد. غلام سرآسيمه ماند. امام به دو گفت: تو در اين كار قصدى نداشتى! تو در راه خدا آزادى! سپس به دفن طفل پرداخت ". (1) مزرعه اى از آن خود را به يكى از بندگانش سپرده بود. پس از چندى دانست آن مرد بدان مزرعه زيان فراوانى رسانده است. در خشم شد و تازيانه‌اى را كه در دست داشت بر او زد. چون به خانه بازگشت بنده را طلبيد. وى نزد او رفت امام را ديد كه تازيانه بر دست دارد و برهنه است. سخت ترسيد. على بن الحسين تازيانه را برداشت و به سوى او دراز كرد و گفت: اى مرد! كارى كردم كه پيش از اين نكرده‌ام. خطائى از من سر زد اكنون اين تازيانه را بگير و از من قصاص كن! بنده گفت: به خدا گمان مىكردم مىخواهى مرا كيفر بدهى من سزاوار عقوبت هستم چگونه از تو قصاص كنم؟
امام فرمود: زود باش قصاص كن!
مرد گفت: پناه بر خدا من از تو گذشتم چون اين گفتگو به دراز كشيد و غلام نپذيرفت فرمود: حال كه چنين است آن مزرعه صدقهء تو باشد ". (2) امام باقر (عليه السلام) گويد: " پدرم روزى غلامى را پى كارى فرستاده بود. غلام دير برگشت.
پدرم تازيانه اى به دو زد غلام گريست و گفت: على بن الحسين! از خدا بترس! مرا پى كارى مى فرستى سپس مرا مى زنى؟! پدرم به گريه افتاد و گفت پسركم! نزد قبر رسول خدا برو!
دو ركعت نماز بكن و بگو خدايا روز رستاخيز گناه على بن الحسين را ببخش سپس به غلام گفت تو در راه خدا آزادى ". (3) ترحم بر حيوانات او نه تنها بر انسانها، بر جانداران نيز مهربان بود.
شترى داشت كه با آن به مكه مى رفت. در ميان راه هيچ گاه آن شتر را نزد. (1) مرحوم كلينى مى نويسد: " بيست و دو بار بر پشت آن شتر حج كرد و هرگز شتر را آزار نرساند ". (2) مجلسى از ابراهيم بن على و او از پدرش روايت كند كه با على بن الحسين به حج رفتم.
روزى شتر او در راه ماند، چوبدستى را برداشت كه به شتر بزند سپس گفت: آه اگر قصاصى نمىبود. (3) محمد بن حاطب گويد: تنى چند از مردم عراق نزد وى آمدند و از بعض صحابه به زشتى نام بردند. چون سخن آنان به پايان رسيد، امام گفت: به من بگوئيد شما از مهاجران سخن مى گويد كه به خاطر خشنودى خدا و يارى پيغمبر و دين او از خانه و مال خود دست كشيدند؟
گفتند: نه!
امام فرمودند: آيا از آن مردمى سخن مى گوئيد كه خدا دربارهء ايشان فرمايد:
" والذين تبوءو الدار والإيمان من قبلهم، يحبون من هاجر إليهم، ولايجدون في صدورهم حاجة مما اوتوا ويؤثرون على أنفسهم، ولو كان بهم خصاصة ". (4) گفتند: نه!
امام فرمودند: حال كه شما از اين دو گروه نيستيد، از آن گروه هم نيستيد كه خدا در حق آنان فرموده است:
" والذين جاؤ من بعدهم يقولون ربنا اغفرلنا ولإخواننا الذين سبقونا بالأيمان ولاتجعل في قلوبنا غلا للذين آمنوا " (5) سپس فرمودند: از پيش من بيرون برويد خدا
سزاى شما را بدهد. (1) گفتند: در روايات آمده است روزى مردم تو سيد مردم عصر خود، و فاضل‌ترين آنانى چرا نزد اين بنده (زيد بن اسلم) مى نشينى؟ گفت: علم هر كجا باشد بايد آن را دنبال كرد. (2) سخنان آموزنده 1. محضر پر فيض:
در ارشاد مفيد آمده است: عبد الله بن موسى از جدش نقل مى كند كه مادرم فاطمه دختر امام حسين (عليه السلام) همواره سفارش مى نمود كه به محضر دائى ام على بن الحسين بنشينم من هرگز پيش او حضور پيدا نكردم جز آنكه به خير و نيكى از حضور او برخاستم و بهرهء فراوان بردم چون يا خشيت و خوفى بر دلم مى نشست يا آنكه علم و دانشى را بهره مى بردم ". (3) توضيح كوتاه: استاد بزرگوارم شادروان آيت الله آخوند ملا على معصومى همدانى (م 1398 ه‍. ق) كه رضوان خدا بر روح پاك و طيب او باد هر وقت به محضر مباركش در همدان مشرف مى شديم حديثى را روايت مى نمود كه ظاهرا از امام صادق (عليه السلام) باشد كه به من نجالس؟ قال من يذكركم الله رؤيته ويزيد في عملكم علمه سوال مى شود كه باكى نشست و برخاست داشته باشيم در پاسخ مى فرمايد: كسى كه ديدار او شما را به ياد خدا و روز جزا بيافكند و علم و دانش او بر علم و دانش شما بيافزايد در اين كلام امام سجاد (عليه السلام) هم همان سخن آن بزرگوار تداعى مى گردد و نشست و برخاست استاد بزرگوار ما هم حقيقتا مصداق بارز همين كلام معصوم (عليه السلام) بود صد حيف و هزاران افسوس كه ما نتوانستيم بهرهء كافى برده باشيم.
آنان كه به صد زبان سخن مى گفتند * آيا چه شنيدند كه خاموش شدند 2. دوستى دينى:
باز در آن كتاب از سفيان بن عينيه از ابن شهاب زهرى روايت مى كند كه على بن الحسين [كه بهترى هاشمى بود كه ما درك كرده بوديم] مى فرمود: " ما را به محبت و دوستى اسلام، دوست بداريد و اگر جز دوستى اسلام بوده باشد محبت شما مايه ى عار و منقصت ما خواهد بود ". (1) توضيح كوتاه: دوستى ها و آشنائى ها هر كدام كه بر اساس دين و اعتقادات مذهبى بوده باشد پايدار و ماندگار است چون اساس و پايهء عقايد مذهبى استوار و پايدار مى باشد.
" ان الذين عند الله الأسلام فمن أتبغى وراء ذالك فلن يقبل منه وهو في الاخرة من الخاسرين " اما دوستى ها وعلاقه ها كه بر اساس مال، جمال وعوارض دنيوى باشد چون اساس آن دوستى ها دائم در زوال و تغيير و رو به ناپايدارى است قهرا آن دوستى ها و محبتها هم، زودگذر و ناپايدار خواهد بود و هرگز دوام و استقامت نخواهد داشت.
اين توصيه در مورد ازدواجها و پيوندهاى زناشويى هم آمده است اگر كسى به خاطر دين، تقوى، عفت و كمالات اعتقادى فرد به سراغ آن فرد برود (خواه زن خواه مرد) آن پيوند پايدار و استوار خواهد بود و اگر بر اساس جمال يا مال يا عوارض موقتى و زودگذر استوار شده باشد اين وصلت و پيوند ناپايدار خواهد بود چون انگيزه‌هاى ازدواج و عوامل آن از بين رفتنى هستند پيامبر بزرگوار اسلام (صلى الله عليه وآله) فرمود: " عليكم وخضراء الدمن! قيل يا رسول الله و ما خضراء الدمن، قال الحسان الوجوه في خلبت سوء " پرهيز كنيد از علفهاى هرز! عرض شد علفهاى هرز كدام هستند؟ فرمودند: آن زيبارويانى هستند كه در خانواده‌هاى بىريشه بارمىآيند و در جايگاههاى نامربوط رشد و نما مىنمايند.
3. دعاى فرج:
باز در ارشاد مفيد از طاووس يمانى آمده است كه در دل شب وارد حجر اسماعيل
شدم ناگاه با على بن الحسين (عليه السلام) رو به رو شدم كه در حال قيام مشغول نماز مى باشد مرتب نماز مى گزارد سپس سجده مى نمود با خود گفتم فرد صالحى از خاندان خير و بركت مشغول عبادت است چه بهتر به نوع دعا و راز و نياز او گوش فرا دهم و بهره ببرم پس شنيدم كه در حال سجده با حال خاصى مى گويد: " عبيدك بفنائك، مسكينك بفنائك، فقيرك بفنائك، سائلك بفنائك "، " بندهء حقير و كوچك تو در آستان تو قرار گرفته است، بيچاره و مسكين تو در آستان تو قرار دارد، نيازمند تو در آستان تو است، گداى تو در آستان تو قرار گرفته است ". طاووس مى گويد پس از شنيدن اين دعا در هيچ گرفتارى با آن كلمات خدا را نخواندم مگر آنكه خداوند گرفتارى ام را فرج داد.
توضيح كوتاه: دعا و خواندن خداى متعال با هر زبان و با هر لغت و با هر كيفيتى بخوانى او پاسخگو و اجابت كننده مى باشد چون پروردگار عالم وعده فرموده است " أمن يجيب المضطر إذا دعاه فيكيف السوء " اى خدايى كه درخواست مضطر و بيچاره را مى پذيرد و گرفتارى او كشف مى كند و باز مى گشايد ولى دعاها و كلمات ابتهال و مناجاتى كه از پيشوايان معصوم (عليه السلام) وارد شده است، خاصيت و ويژگى مخصوصى دارند چون آنان پيشروان اين راه و سالكان اين وادى هستند كلماتى كه از زبان آنان جارى است كلمات پاك و طيب و آلوده نيست از اينرو فردى كه با اعتقاد پاك و با نيت خالص و بى شائبه آن دعاها و سخنان و راز و نيازها را به زبان جارى سازد و شرايط استجابت هم فراهم باشد به يقين به اجابت مى رسد.
گرامى ترين ها:
كسى كه خود را گرامى داند دنيا نزد او خوار است. (1) محبوب ترين ها:
محبوب ترين شما نزد خدا كسى است كه كردارش بهتر، و آنكه رغبتش بدانچه نزد خداست بيشتر باشد كردار او نزد خدا ارجمندتر باشد. و آنكه (از خدا) بيشتر ترسد، از
عذاب خدا زودتر رهانيده شود. و آنكه خوش خوى تر است به خدا نزديك تر است. و آنكه نعمت بر زن و فرزند خود گسترده تر دارد خدا از او خوشنودتر است و گرامى‌ترين شما نزد خدا پرهيزكارترين شماست. (1) فروخوردن ظلم:
پسركم! خشم خود را بر مردمان، اندك اندك فروخور! كه داشتن شتران سرخ مو پدرت را چنان شادمان نمى كند كه خشم خود را بر مردمان فروخورده و بردبارى يارى بزرگ، و ياورى نيرومند است. (2) نصيحت بر فرزند:
پسركم بر بلا شكيبا باش. و به حقوق ديگران تجاوز مكن. و كسى را در كارى يارى مكن كه زيان آن براى تو بيش از سود آن براى اوست. (3) به فرزند خود امام باقر (عليه السلام) را چنين وصيت كرد. (4) بىنيازتر:
كسى كه بدانچه خدا نصيب او كرده قناعت كند، از بىنيازترين مردمان است. (5) گريه حرام:
روزى گدائى را ديد كه مى گريست فرمود: اگر دنيا در كف اين مرد بود و از كفش مى افتاد، نمى بايست گريه كند. (6) والاقدر:
از او پرسيدند: چه كسى بزرگ قدرتر از همه است؟ گفت:
كسى كه دنيا را قدرى ننهد. (1) گروه فضل و خير:
چون محشر به پا شود ندا مى دهند، اهل فضل برخيزند. گروهى از مردم برمىخيزند.
بدآنها مىگويند به بهشت برويد. پس فرشتگان به آنان مى رسند و مى پرسند:
به كجا؟
به بهشت.
پيش از حساب؟
آرى.
شما كى هستيد؟
اهل فضل.
فضل شما چيست؟
وقتى با ما سفاهت مى كردند، بردبارى نشان مى داديم. و چون بر ما ستم مى كردند شكيبائى مىورزيديم و چون بر ما بدى مى كردند مى بخشيديم.
به بهشت برو كه نيكوست پاداش كارتان.
سپس ندا مى دهند شكيبايان برخيزند! گروهى از مردمان برمىخيزند. با آنان مى گويند: به بهشت برويد! پس فرشتگان بدآنها مىرسند. و سخنانى كه به گروه نخستين گفتند به آنان مى گويند و آنان پاسخ مى دهند:
ما شكيبايان هستيم.
شكيبائى شما چگونه بود؟
نفس خود را در طاعت خدا واداشتيم و از نافرمانى خداى عزوجل بازداشتيم.
به بهشت درآييد كه نيكوست پاداش كاركنان!
سپس ندا مى دهد: همسايگان خدا در خانهء او برخيزيد! گروهى از مردم بر مىخيزند و
آنان اندك هستند. بدآنها مى گويند به بهشت برويد. پس فرشتگان آنان را ديدار مى كنند و همان گونه كه با گروههاى پيشين سخن گفتند به آنان مى گويند و مى پرسند: (1) شما چگونه جزء همسايگان شديد؟ و چگونه در خانهء خدا همسايهء او شديد؟
ما به خاطر خداى عزوجل يكديگر را زيارت مى كرديم و با يكديگر مى نشستيم و به يكديگر مى بخشيديم. به بهشت برويد كه نيك است پاداش كاركنان! آنكه علمى را نهان دارد و (به ديگران نياموزد) يا بر آموختن آن چيزى بگيرد هرگز او را نخواهد داد سود. (2) به مقدار لياقت:
تن اگر بيمار نشود، به تبختر درمىافتد. و در تنى كه به تبختر درافتد خيرى نيست. (3) به فرزند خود امام باقر فرمود: " هر كس كه از تو چيزى بخواهد، انجام بده! اگر در خور آن باشد و اگر در خور نبود تو در خور آن بوده‌اى. و اگر كسى از جانب راست تو، تو را دشنام داد و به جانب چپ تو رفت و از تو پوزش خواست او را به پذير. (4) با صالحان نشستن، صلاح آرد، و ادب عالمان را فرا گرفتن خرد افزايد، و اطاعت مسؤلان عزت به كمال دهد، و به كار انداختن مال از مروت بود، و راهنمايى آنكه از تو مشورتى خواهد قضاء نعمت است، و اذيت نرساندن، نشانهء كمال خرد، و مايه آسايش دنيا و آخرت است ". (5) غربت واقعى:
از دست دادن دوستان نوعى غربت و تنهايى است. (6) غيبت:
به مردى كه بدى كسى را مى گفت فرمود:
از غيبت بپرهيز كه آن خورشت آدميان سگ صفت است. (1) گمراهى:
كسى كه دانائى ندارد تا او را راهنما باشد، تباه شد و كسى كه سفيهى ندار تا او را يارى كند خوار گشت. (2) راضى بودن به قضاى ناپسند بالاترين درجات يقين است. (3) ترك امر به معروف:
آنكه امر به معروف و نهى از منكر را ترك مى كند، همچون كسى است كه كتاب خدا را از پس پشت افكند (بدان عمل نكند) مگر اينكه از روى تقيه باشد گفتند تقيه او چگونه است، اينكه از ستمكارى سركش بترسد كه از حد درگذراند و يا به دو ستمى رساند. (4) پرهيز از گناه:
از آن كس در شگفتم كه از طعام به خاطر زيان آن مىپرهيزد ولى از گناه به خاطر زشتى آن نمىپرهيزد. (5) توبه بازگشت است و انجام توبه به گفتار نيست. (6) مبادا به گناهى كه ميكنى شادمان شوى كه شادمانى به گناه بدتر از خود گناهست. (7) گروهى از ترس، خدا را پرستيدند، اين پرستش بندگانست. و گروهى به رغبت پرستيدند و اين پرستش بازرگانانست و گروهى از روى شكر پرستيدند و اين عبادت آزادگانست. (8) پسركم! خداوند تو را براى من پسنديده و سفارش مرا به تو كرده و مرا براى تو
پسنديده و از تو ترسانده است. (1) بهترين پدران:
بدان كه بهترين پدران براى پسر پدرى است كه دوستى، او را به تفريط دربارهء وى نكشاند و بهترين پسران پسرى است كه تقصير وى تا به حد نافرمانى نرسد. (2) پناه بر خدا:
خدايا به تو پناه مىبريم كه برون مرا در ديده‌ها بيارائى و درون مرا در نهان دلها زشت نمائى.
خدايا چنان كه بد كردم و نيكى فرمودى اگر چنان كردم باز هم چنين كن. و مرا روزى فرما تا در گشايشى كه نصيبم كرده اى آن را كه بر ايشان تنگ گرفته اى شريك خود سازم. (3) در برابر خدا:
خدايا من كى هستم كه بر من خشم كنى؟ به عزت تو سوگند كه نيكوكارى من ملك تو را نمىآرايد و بدكردارى من رونق پادشاهى ات را نمىآلايد. و بى نيازى من از خزانهء تو نمىكاهد و مستمندى من بر آن نمى افزايد. (4) نگريستن مرد با ايمان از روى دوستى و مودت به چهرهء برادر مؤمن خود عبادت است. (5) سه خصلت در مورد خدا:
سه چيز است كه در هر مرد با ايمان بوده باشد او در پناه خداست، و در روز رستاخيز خدا او را در سايهء عرش خود جاى خواهد داد و از بيم روز بزرگ ايمن خواهد فرمود: (6) كسى كه آنچه از مردم براى خود خواهد بدآنها ندهد. كسى كه پا و دست خود را در
كارى نه نهد جز آنكه بداند در طاعت خدا يا در نافرمانى او است. كسى كه برادر خود را عيب نگيرد جز آنكه آن عيب را از خود دور سازد و آدمى را بس است. (1) كه از عيب ديگران به عيب خود مشغول باشد. از متكبرى نازنده در شگفتم كه ديروز نطفه بود و فردا مردار.
و از كسى سخت در شگفتم كه در خدا شك دارد و آفرينش خود را مى بيند. و از كسى كه آفرينش آخر (قيامت) را نمى پذيرد و آفرينش نخستين را مى بيند و از كسى كه براى اين جهان كار مى كند و كار آن جهان را وامى گذارد. (2) دوستى براى خدا:
مردى به دو گفت من تو را به خاطر خدا سخت دوست مى دارم. امام سر خود را فرو افكند. پس گفت خدايا به تو پناه مى برم كه مرا به خاطر تو دوست بدارند و تو مرا دشمن بدارى. سپس گفت به خاطر آنكه تو مرا به خاطر او دوست مى دارى تو را دوست مى دارم. (3) سه چيز نجات بخش:
سه چيز فرد با ايمان را نجات مى دهد:
1. بازداشتن زبانش از غيبت مردم.
2. خود را به چيزى مشغول داشتن كه در اين جهان و آن جهان او را سود بخشد.
3. بسيار گريستن بر گناهان خود. (4) هلاكت و نجات:
او را گفتند حسن بصرى گفته است كسى كه هلاك شود شگفت نيست كه چگونه هلاك شده است، شگفت آنست كسى كه نجات مى يابد چگونه نجات يافته است؟ امام گفت: من مى گويم شگفت نيست كه كسى نجات يابد، شگفت آنست كه با فراخى رحمت
پروردگار، چگونه كسى هلاك گردد؟ (1) كسى كه يك بار بخندد اندكى از عقل خود را از دست داده است. (2) دعا بر ستمگر:
هنگامى كه شنيد مسلم بن عقبه رو به مدينه نهاده است.
اين دعا را خواند: پروردگارا! چه بسيار نعمت كه به من ارزانى داشتى و تو را سپاسى در خور آن كه نگفتم. و چه رنج ها كه مرا بدان آزمودى و چنان كه بايد شكيبائى من در رنجى كه مرا بدان آزمودى اندك بود و مرا خوار نساخت! اى نيكوكارى كه هرگز نيكوئى تو بريده نمى شود! اى خداوند نعمت هائى كه به شمار نمى آيد! بر محمد و آل محمد رحمت فرست وشر اين مرد را از من بازگردان. دفع او را از تو مى خواهم و از شر او به تو پناه مى برم. (3) بهشت و دوزخ:
مردى به دو گفت: قريش چه سخت پدرت را دشمن مى دارند!
گفت: چون او نخستين دستهء آنان را به دوزخ فرستاد و بر واپسين دسته داغ ننگ نهاد. (4) امام (عليه السلام) پناه بى پناهان مرحوم شيخ مفيد در كتاب " الأختصاص " از جابر بن يزيد از امام باقر (عليه السلام) نقل مى كند:
" امام على بن الحسين (عليه السلام) با جمعى از اصحاب و ياران خود بودند كه آهوئى از طرف صحرا به سراغ امام (عليه السلام) آمد و در مقابل امام (عليه السلام) ايستاد و با زبان بى زبانى همهمه كرد و عرض حاجت نمود. برخى از اصحاب گفتند يابن رسول الله اين آهو چه مى گويد؟
امام (عليه السلام) فرمودند او مى گويد: فلان قرشى ديشب بچه ام را گرفته است و از ديشب من
به او شير نداده ام، بچه ام را به من برسان! امام (عليه السلام) به سراغ آن قرشى فرستاد وقتى بچه اش را آوردند باز همهمه نمود و دستها را به زمين كوبيد و شير خورد پس امام (عليه السلام) آن بچه را از طرف گرفت و به مادرش بخشيد و همراه مادر به صحرا برگشت. (1) البته وقوع چنين مكالمه يا گفتگوى از اولياى الهى و دوستان خدا هيچ نوع بدى ندارد اين قبيل كارها گاهى از افراد عادى هم سر مى زند تا چه رسد به ولى الله الأعظم قطب دائرهء امامت وولايت؟
درخواستهاى هشتگانه از امام سجاد (عليه السلام) سوال شد اى فرزند رسول خدا (صلى الله عليه وآله) چگونه صبح كردى؟ فرمود:
" أصبحت مطلوبا بثمان خصال: الله يطلبنى بالفرائض، والنبى بالسنة، والعيال بالقوت، والنفس بالشهوة، والشيطان بالمعصية، والحافظان بصدق العمل، وملك الموت بالروح، والقبر بالجسد، فأنا بين هذه الخصال مطلوب ". (2) صبح نمودم در حالى كه مطلوب هشت خصلت مى باشم: خداى تعالى واجبات را، پيامبر خدا، سنت خود را عيال نفقه و مخارج خود را، نفس مشتهيات خود را، شيطان نافرمانى خدا را، فرشتگان مراقب من صدق كردار را، ملك الموت روحم را، قبر بدنم را مى طلبد پس من در ميان اين هشت طلبكاران قرار گرفته ام.
از وصاياى آن حضرت " يا بنى إعلم ان الساعات يذهب عمرك، وانك لاتنال نعمة إلا بطرق اخرى، فإياك والامل الطويل فكم من مومل أهل لايبلغه، وطامع مال لايأكله ". (3) بدان كه ساعتها بر تو مىگذرد آنها عمر تو را مى برند، تو به نعمتى نمى رسى جز بعد از مفارقت از نعمت ديگرى، پس به هر چيز از آرزويى طولانى و دراز نداشته باش چه بسيار
آرزومندانى كه به آرزوى خود نرسيدند و چه بسيارند كه مالى را جمع كردند ولى خود نخوردند.
تنگدستى مرا به اينجا كشانده است؟
امام سجاد (عليه السلام) در دعاى ابوحمزه ثمالى مى گويد: " سيدى عبدك ببابك، أقامته الخصاصة بين يديك يقرع باب إحسانك بدعائه فلا تعرض بوجهك الكريم عنى ". (1) خدايا! فقر و تنگدستى مرا به اينجا كشانده است ما چيزى نياورده ايم آمده ايم ولى چيزى ببريم او درب احسان و كرم تو را با دعاى خود مى كوبد پس خدايا با آن برخورد كريم و بخشنده‌ات از او اعراض منما.
توضيح كوتاه: خداوند، غناى مطلق و عين بى نيازى و كمال است، ولى بشر نيازمند است و فقر مطلق، در هر زمينه و در هر عرصه اى محتاج آن غنى مطلق و هستى بخش كامل مى باشد.
اوست كه به اندك التفاتى زنده دارد آفرينش را * اگر نازى كند از هم فرو ريزند قالبها جهان را صاحبى باشد خدا نام * كز او آشفته دريا گيرد آرام اى همه هستى ز تو پيدا شده * خاك ضعيف از تو توانا شده زير نشين علمت كائنات * ما به تو قائم تو قائم به ذات اى ز وجود تو وجود همه * پرتوى از بود تو بود همه نيست كن و هست كن و هست و نيست * غير تو و صنع تو موجود نيست
امام سجاد (عليه السلام) در تمام مراحل زندگى، لحظه اى از اين غنى مطلق و از اين سرچشمهء حيات و هستى غفلت نداشت و همواره عظمت و شموخ مقام او را در نظر داشت در مقابل آن هستى كمال بخش، وجود خود را هيچ و ناچيز مىانگاشت و همواره خود را در آستان او مى ديد، و از قصور خويش در شناخت و انجام وظايف ربوبى عذر تقصير به درگاهش مى آورد، و درب كرم و احسان او را، با دعاهاى صحيفهء سجاديه و با هر زبانى كه مى دانست ابراز مى داشت و همواره مى طلبيد كه آن وجود سر تا سر هستى و آن وجود منشأ خير و كمال، و آن آقا و سيد به تمام معنى، عنايت خود را متوجه آن بندهء جوياى كمال بنمايد تا خود را از ورطهء بندگى به سرير سيادت و آقايى و از مملوك بودن نفس به سوى آزادى و قربت مطلق بكشاند و اين همه درسى بود در مكتب عرفانى و شناخت ربوبى او.
بيچاره بنى آدم!
فردى خدمت امام سجاد (عليه السلام) آمد و از وضعيت خود شكايت داشت امام (عليه السلام) فرمود:
" بيچاره فرزند آدم هر روز سه مصيبت بزرگى دارد ولى از هيچ يك آنها عبرت نمى گيرد و اگر عبرت اخذ مى كرد مصائب دنيا بر او آسان مى گرديد:
1. مصيبت نخستين او آنست هر روز از عمر او كم مى شود و اگر از مال و زندگى او چيزى كم گردد و غمناك مى گردد در صورتى كه قابل جبران سات ولى از عمرى كه دوباره باز نمى گردد هرگز اندوهگين نمى گردد.
2. برنامه روزى اوست كه حساب كشيده مى شود اگر حلال باشد محاسبه خواهد شد و اگر از حرام باشد مجازات و معاقب خواهد شد.
3. سومى كه بالاترين مصائب است هر روزى كه بر او پيش مىآيد سفر او يك روز به آخرت نزديك تر شده است سفرى كه نمىداند در بهشت قرار خواهد گرفت يا در جهنم و آتش؟ " (1) اين سخن رسا نياز به توضيح ندارد به روشنى، حقايق زندگى بيان گرديده است و اين
انسان غافل و فرزدق در زندگى مادى است كه مى بايست عبرت اخذت كند و به خود آيد كه با اين مصائب بزرگ چگونه دمساز باشد.
داستان منهال حضور امام سجاد (عليه السلام) در شام بسيار تأثر آورد غمبار مى باشد گويا وقتى از سخت ترين و شديدترين مصائب سوال شده است سه بار فرموده اند: " الشام! الشام ألشام ".
راوى مى گويد: يكى از روزها، امام زين العابدين (عليه السلام) از خانه بيرون رفت تا در بازار كار ضرورى خود را انجام دهد.
منهال بن عمرو پيش آمد و گفت: " در چه حالى صبح را به شب رساندى، اى پسر پيغمبر خدا؟ " فرمود: " به گونه اى صبح كرديم كه بنى اسرائيل در ميان قوم فرعون، صبح مى كردند كه فرزندان آنها را مى كشتند و زنهاى آنان را زنده مى گذاشتند.
اى منهال! جماعت عرب بر عجم افتخار مى كنند كه محمد (صلى الله عليه وآله) عرب است و قريش بر تمام عرب، افتخار مى كند كه محمد (صلى الله عليه وآله) از طايفهء آنهاست، در حالى كه ما اهل بيت او هستيم، ولى حق ما را غصب كردند و عزيزان ما را كشتند و ما را پراكنده ساختند. پس إنا لله وانا اليه راجعون از آنچه كه ما شب را با آن به صبح رسانديم، اى منهال! " [يعنى شب را با مصيبتى بزرگ به صبح رسانديم كه آن را به حساب خداوند مى گذاريم.] مهيار ديلمى (1) اين شعر خود را چه نيكو سروده است: " براى حرمت رسول خدا (صلى الله عليه وآله)، چوبهاى منبرش را تعظيم مى كنند، ولى فرزندان او را زير پاى خودشان مى گذارند. به چه قانونى فرزندان پيغمبر تابع شما شوند؟ در صورتى كه افتخار شما به اين است كه از ياران و تابعان او هستيد؟ ".
روزى يزيد، على بن الحسين (عليه السلام) و عمرو بن حسين را طلبيد. عمرو كودكى يازده ساله
بود. يزيد به او گفت: " آيا با پسر من، خالد، كشتى مى گيرى؟ " عمرو گفت: " نه، ولى خنجرى به من و خنجرى به او بده تا با هم بجنگيم ". (1) يزيد، سپس رو به على بن الحسين (عليه السلام) گفت: " آن سه حاجتى كه به تو وعده كرده ام بگو تا برآورم ". (كه داستان آن گذشت) پس از آن، يزيد دستور داد اسيران خاندان حسين (عليه السلام) را به وطنشان، مدينة الرسول، برگردانند.
روايت شده است كه سر امام حسين (عليه السلام) را به كربلا برگردانند و با بدن شريفش به خاك سپردند و عمل طايفهء اماميه به همين ترتيب بوده است.
البته روايات بسيارى غير از آن كه ما نقل كرديم نيز، وارد شده است و اختلافات ديگرى نيز وجود دارد، ولى چون نقل آنها با اختصار كتاب كه در آغاز شرط نموده ايم، منافات دارد، از ذكر آنها خوددارى شد.
اهل بيت (عليه السلام) و كربلا راوى مى گويد: چون اهل بيت حسين (عليه السلام) از شام به عراق آوردند، به آن كسى كه راهنماى قافله بود، گفتند: " ما را از كربلا عبور بده ".
چون به زمين كربلا رسيدند، جابر بن عبد الله انصارى و عطيه و جمعى از بنى هاشم و عده اى از مردان خانوادهء رسالت را كه براى زيارت قبر امام حسين (عليه السلام) آمده بودند، در آن جا ملاقات كردند. همه شروع به گريه و ناله نمودند و سيلى به صورت زدند و طورى عزادارى كردند كه جگرها را آتش مى زد و قلبها را جريحه دار مى ساخت. جمعى از زنان عرب كه در گوشه و كنار كربلا ساكن بودند نيز، گرد آمدند و چند روزى را به اين ترتيب مشغول عزادارى گرديدند.
از ابى حباب كلبى روايت شده است كه گروهى از گچ كاران گفتند: " ما شبانه از مكانى كه " جبانه " ناميده مى شود، مى گذشتيم و مى شنيديم كه جنيان بر حسين (عليه السلام) نوحه مى كنند و مى گويند:
" پيامبر خدا پيشانى او را مسح نموده است. او در چهره اش درخشندگى دارد. پدران او از بزرگان قريش و نياكان او از بهترين نياكان مى باشند ".
نزديك مدينه راوى مى گويد: سپس از كربلا به جانب مدينه حركت كردند.
بشير بن جذلم مى گويد: " چون نزديك مدينه رسيديم، على بن الحسين (عليه السلام) پياده شد و خيمه را برپا كرد و زنان خاندان را پياده نمود.
آنگاه فرمود: " اى بشير! خدا بيامرزد پدرت را كه مردى شاعر پيشه بود. آيا تو نيز مى توانى شعر بگويى؟ " گفتم: " آرى، اى پسر پيغمبر! من هم شاعر هستم ".
فرمود: " به مدينه داخل شو و خبر شهادت ابا عبد الله (عليه السلام) را به اطلاع مردم برسان ".
من بر اسبم سوار شدم و با شتاب آمدم تا وارد مدينه شدم. چون به مسجد رسول خدا (صلى الله عليه وآله) رسيدم، صدا به گريه بلند نمودم و اين اشعار را همان جا گفتم:
" اى مردم مدينه! ديگر در مدينه اقامت نورزيد، چون حسين (عليه السلام) كشته شد و از شهادت اوست كه اشك چشم من چون باران فرو مى ريزد. بدن حسين (عليه السلام) در زمين كربلا به خون آغشته گرديد و سر مقدس او را بالاى نيزه ها، در شهرها مى گردانند ". (1) پس از آن گفتم: " اى اهل مدينه! اينك على بن الحسين (عليه السلام) با عمه ها و خواهرانش نزديك شما و پشت ديوار شهر شما قرار دارد و من فرستادهء او هستم تا به شما بگويم او كجاست؟ ".
از اين سخن تمام زنان مدينه كه پرده نشين و در حجاب، مستور بودند، از چادرها بيرون آمدند و فرياد " واويلا! " و " واثبوراه! " بلند نمودند. هيچ روزى را پس از رحلت پيامبر خدا (صلى الله عليه وآله) نديدم كه گريه كنندگانش بيش از آن روز بوده باشند، يا روزى بر مسلمانها تلخ تر از آن روز وجود داشته باشد. شنيديم زنى بر حسين (عليه السلام) گريه و ندبه مى كرد و مى گفت: " خبر دهنده اى مرا از شهادت سيد و مولايم آگاه كرد و از اين خبر دلم را به درد آورد و مرا مريض و رنجور نمود. پس شما اى چشمان من! در ريختن اشك سخاوتمند باشيد و براى آن كسى كه مصيبت او عرش خدا را به لرزه افكند و از شهادت او اعضاى ديانت و مجد بريده شد، بى وقفه اشك بريزيد. بر فرزندان رسول خدا (صلى الله عليه وآله) و فرزندان وصى او - على بن ابى طالب (عليه السلام) - اشك بريزيد، بر آن مظلومى كه از شهر و ديار، دور و آواره گرديده است ".
او پس از خواندن اين اشعار گفت: " اى كسى كه اين خبر را آوردى! اندوه ما را از شهادت ابا عبد الله (عليه السلام) تازه كردى و جراحات دل ما را كه هنوز بهبود نيافته بود، دگر بار مجروح نمودى. تو كيستى؟ " گفتم: " من بشير بن جذلم هستم و مولايم على بن الحسين (عليه السلام) مرا فرستاده است. آن حضرت در فلان موضع با زنان و اهل بيت ابا عبد الله نزول إجلال فرموده اند ".
آنگاه اهل مدينه مرا رها كردند و با شتاب از مدينه بيرون ريختند. من با اسب خويش تاختم و خودم را به آنجا رسانيدم. ديدم كه مردم، راهها و جايگاهها را گرفته‌اند و جايى باقى نمانده است. از اسب پياده شدم و از ازدحام جمعيت پاى بر پاى مردم مى گذاشتم تا نزديك خيمهء امام رسيدم. على بن الحسين (عليه السلام) درون خيمه بود. پس از لحظه اى از خيمه بيرون آمد و با دستمالى كه در دست داشت، اشك چشمانش را پاك مى كرد. از پى آن حضرت، خادمى آمد، چهارپايه‌اى آورد و آن را بر زمين گذاشت و امام زين العابدين (عليه السلام) بر روى آن قرار گرفت، ولى نمى توانست از ريختن اشك خوددارى كند. صداى گريه از هر جانب برخاست و نالهء زنان و كنيزان بلند شد و مردم از هر طرف به آن حضرت، تسليت
مى گفتند. تمام فضا، يكپارچه گريه و ناله بود.
خطبهء حضرت سجاد (عليه السلام) نزديك مدينه در اين هنگام، امام سجاد (عليه السلام) با دست خود اشاره كرد كه ساكت شويد. فورا مردم ساكت شدند. آنگاه به ايراد سخن پرداخت:
" سپاس خداوندى راست كه پروردگار دو جهان و فرمانرواى روز جزا و آفرينندهء همهء مخلوقات است آن خداوندى كه از ادراك عقلها دور، و رازهاى پنهان، نزد او آشكار است أ خداوندى را به خاطر برخورد با گرفتاريها و سختيهاى روزگار و داغهاى دردناك و گزندهاى غم‌اندوز و مصيبتهاى بزرگ و سخت و اندوه آور وبليت سنگينى كه به ما رسيد، سپاس مى گزارم.
اى مردم! حمد خداى را كه ما را با مصيبتهاى بزرگ و حوادث گونه گون كه در راه اسلام واقع شد، امتحان كرد. همانا ابا عبد الله و عترت او كشته شدند و زنان او اسير گرديدند و سر مقدس او را بر بالاى نيزه در شهرها گردانيدند و اين مصيبتى است كه در جهان اسلام نظير و مانندى ندارد.
اى مردم! كدام يك از افراد شما پس از وقوع اين مصيبت دلشاد خواهد بود؟
كدام دلى است كه از غم واندوه خالى بماند؟ و كدام چشمى است كه از ريختن اشك خوددارى كند؟ در صورتى كه هفت آسمان بر او گريستند و اركان آسمانها به خروش آمد و اطراف زمين ناليدند و شاخه‌هاى درختان و ماهيان و امواج درياها و فرشتگان مقرب و همهء اهل آسمان ها در اين مصيبت عزادار شدند.
اى مردم! كدام دلى است كه از كشته شدن حسين (عليه السلام) از هم نشكافت؟
اى مردم! كدام دلى است كه بر او نگريد و كدام گوشى است كه بتواند اين مصيبت بزرگ را كه بر اسلام رسيده است بشنود ولى كر نشود؟
اى مردم! ما را پراكنده ساختند و از شهرهاى خود دور نمودند. گويا ما از اهل تركستان يا كابل هستيم؟ اين همه جنايات هنگامى رخ مى دهد بى آنكه ما مرتكب جرم و گناهى
شده باشيم يا تغييرى در دين اسلام داده باشيم. همانا چنين رفتار و برخوردى را از گذشتگان به ياد نداريم و اين جز بدعت در دين، چيز ديگرى نيست.
به خدا قسم! اگر پيغمبر اكرم (صلى الله عليه وآله) به جاى توصيه‌هايى كه در حق ما نموده است، فرمان جنگ با ما را مى داد، بيش از اين نمى توانستند كارى بكنند. أنا لله وأنا إليه راجعون. مصيبت ما چقدر بزرگ و دردناك و سوزاننده و سخت و تلخ و دشوار بود. از خداى متعال خواهانيم كه در برابر اين مصايب و سختيها به ما اجر و رحمت عطا كند، زيرا او قادر و انتقام گيرنده است ".
چون خطبهء حضرت سجاد (عليه السلام) به اينجا رسيد، صوحان بن صعصة بن صوحان (1) كه مردى زمينگير بود، از جا برخاست و عذر خواهى كرد: " يا بن رسول الله! من از پا افتاده و زمينگير بودم و بدين جهت نتوانستم شما را يارى كنم ". حضرت، عذر او را پذيرفت و از او تشكر و بر پدرش، صعصعه، رحمت و درود فرستاد ". (2) رحلت آن بزرگوار امام سجاد (عليه السلام) پس از عمرى تلاش در راه خدا و ابلاغ پيامهاى الهى وتبليغ آئين محمدى (صلى الله عليه وآله) با عمرى بالغ بر 57 سال در اثر تحمل سم از دنيا رحلت فرمود.
آن امام همام (عليه السلام) به هنگام رحلت، مواريث نبوت را به امام باقر (عليه السلام) تحويل دادند صندوقى را بيرون آوردند و به امام باقر (عليه السلام) دادند امام آن را با چهار نفر حمل كردند فرزندان امام در مورد صندوق ادعائى داشتند امام باقر (عليه السلام) فرمود به خدا قسم در داخل آن چيزى كه به درد زندگى مادى شماها بخورد وجود ندارد و اگر چيزى مفيدى در داخل آن بود حتما به من دفع نمى كردند تنها در صندوق سلاح پيامبر خداوند بود امام (عليه السلام) به هنگام احتضار كه تمام اطرافيان دور او را گرفته بودند نگاهى به فرزندان افكند و نگاهى به امام
محمدباقر (عليه السلام) فرمودند: محمد! اين صندوق را تحويل بگير و آن را به خانه ات ببر و فرمود:
در داخل آن درهم و دينارى نيست فقط محتواى آن، علم و دانش (كتاب) مى باشد. و اين پديدهء تحويل امانات مختص امام سجاد (عليه السلام) بود و از ديگر پيشوايان چنين چيزى سراغى نداريم نه از گذشته و نه از آينده.
حكمت و تحويل صندوق در ميان جمع فرزندان و ديگران آماده ساختن زمينهء امامت، جهت امام باقر (عليه السلام) بوده است تا آنكه احكام و عقائد اسلامى را به مردم نقل كند به نحوى كه از پيامبر خدا (صلى الله عليه وآله) رسيده است در مقابل كسانى مانند " حكم بن عيينه " هنگامى كه با امام باقر (عليه السلام) اختلاف رأى پيدا نمودند در مسألة اى از مسائل فقهى امام باقر (عليه السلام) به فرزندش جعفر فرمودند بلند شو آن كتاب طبقه بندى شدهء بزرگى را بياور داشت به آن ورقه ها مى نگريست تا به مسألة مورد نظر رسيد و به او نشان داد " كه اين خط على (عليه السلام) و املاء رسول خدا (صلى الله عليه وآله) مى باشد "، و سپس رو به حكم نمود.
فرمودند: " اى ابا محمد! برويد شما، وابو مقدام به هر جا كه خواستيد برويد خواه به چپ، و خواه به راست، به خدا قسم دانشى محكم تر وموثق تر از علم ما پيدا نمى كنيد و آن پيش قومى هست كه جبرئيل به آنان نازل مى گرديد ". (1) رحلت امام سجاد (عليه السلام) را در اثر سم ذكر كرده اند كه از سوى دشمنان و بدخواهان از جانب خليفهء وقت انجام پذيرفت. جسد مقدس امام را در قبرستان بقيع، كنار قبر جد بزرگوار، و عموى مكرمش امام حسن مجتبى (عليه السلام) دفن كردند.
رحمت و درود خاص خدا بر آن فخر ساجدان و زينت عبادتگران روى زمين باد!
اولاد واخلاف امام سجاد (عليه السلام) از امام سجاد (عليه السلام) فرزندان ذكور وأناث متعددى بجا مانده است كه در تعداد آنان وحدت نظر وجود ندارد برخى شمار آنان را تا 18 مورد ذكر كرده اند ولى مرحوم شيخ مفيد و صاحب الفصول المهمه اولاد آن بزرگوار را پانزده نفر اعلام كرده اند كه ما اسامى
آنان را بر حسب روايت آن دو بزرگوار مى آوريم:
1. امام محمد باقر (عليه السلام) مادرش ام عبد الله دختر امام حسن مجتبى (عليه السلام) كه شرح حال او خواهد آمد، 2. عبيدالله، 3. حسن، 4. حسين مادر اينان ام ولد 5 و 6. عمر، زيد مادر اينان نيز ام ولد 7 و 8 و 9. حسين اصغر، عبد الرحمن، سليمان، مادر اينان نيز ام ولد 10 و 11.
على كه كوچكترين پسر امام (عليه السلام) وخديجه كه مادر آنان نيز ام ولد 12. محمد اصغر مادرش ام ولد 13. فاطمه 14. عليه 15. ام كلثوم مادر آن دو نيز ام ولد بوده است. (1) البته چنان كه گذشت برخى تعداد فرزندان آن بزرگوار را بيشتر ذكر كرده اند و اين تعداد اولاد در آن روز، يك امر معمول و طبيعى بوده است. اخلاف امام از اين فرزندان برخى داراى شهرت و اعتبار قابل توجهى بوده اند كه در سلسله طبقات علماء، امراء و سلاطين در دوره‌هاى اسلامى مطرح شده اند كه از آن ميان مى توان به زيد بن على بن حسين، عبد الله باهر، عمر اشرف وحسن افطس ومستجاب الدعوه ها وبنى المحترق و عقيقيون از اولاد حسين اصغر ومرعشى ها وبنوالامير وكوكبيان اشاره نمود.
مرحوم محدث قمى در جلد دوم " منتهى الأمال " فصل هفتم را اختصاص به اخلاف آن بزرگوار داده اند و جريانات سياسى و اجتماعى دوره‌هاى زندگى آنان را به تفصيل آورده اند كه علاقه مندان مى توانند به آن منبع غنى مراجعه نمايند. (2)
منابع ومأخذ...
منابع ومأخذ 1. اخبار الدول / خطيب دمشقى / بيروت.
2. اربعين حديث / تأليف شيخ بهايى ترجمه عقيقى بخشايشى / دفتر نشر نويد اسلام.
3. ارشاد مفيد / دارالكتب الأسلاميه تهران.
4. اصول كافى / مرحوم كلينى / چاپ اسوه.
5. اعلام الورى / طبرسى / چاپ تهران.
6. اعيان الشيعه / سيد محسن امين عاملى / طبع بيروت.
7. اقبال الأعمال / سيد بن طاووس / دارالكتب الأسلاميه.
8. الأعلام / خيرالدين زركلى / لبنان.
9. الحسين ابو الشهداء / عباس محمود عقاد / لبنان.
10. الدر المنثور / سيوطى / بيروت - لبنان.
11. الذريعة الى تصانيف الشيعه / علامه حاج آقا بزرگ تهرانى / طهران.
12. الطبقات الكبيره / كاتب واقدى / بيروت.
13. المستطرف / إصمعى / بيروت.
14. المنتظم / سبط ابن جوزى / بيروت - لبنان.
15. امامان معصوم (عليه السلام) در گفتار علماى اهل سنت / شادروان داود الهامى / مكتب اسلام.
16. أئمتنا (عليه السلام) / على محمد على دخيل / بيروت - لبنان.
17. تحف العقول / حرانى / دفتر نشر اسلامى.
18. تذكرة الاولياء / عطار نيشابورى / چاپ تهران.
19. ترجمه صحيفهء سجاديه / آية الله حاج ميرزا ابوالحسن شعرانى / علميه اسلاميه.
20. ترجمه صحيفهء سجاديه / استاد الهى قمشه اى / انتشارات اسلامى.
21. ترجمه صحيفهء سجاديه / استاد حسين انصاريان / دارالفكر.
22. ترجمه صحيفهء سجاديه / استاد حسين عمادزاده / پاساژ خاتمى.
23. ترجمه صحيفهء سجاديه / جواد فاضل لاهيجانى / علميه اسلاميه.
24. ترجمه صحيفهء سجاديه / عقيقى بخشايشى / دفتر نشر نويد اسلام.
25. ترجمه صحيفهء سجاديه / فيض الأسلام اصفهانى / چاپ فيض الاسلام.
26. ترجمه صحيفهء سجاديه / محسن غرويان - عبد الجواد ابراهيمى / نشر الهادى.
27. تهذيب التهذيب / ابن حجر عسقلانى / بيروت.
28. روضات الجنان / حافظ كربلائى حسين / بنگاه ترجمه و نشر كتاب تهران.
29. روضات الجنان / كربلائى حسين درويش / تبريز.
30. رياض العارفين / محمد بن محمد دارابى / چاپ تهران.
31. ريحانة الأدب / محمدعلى مدرس تبريزى / اقبال تهران.
32. سلسلة الذهب / عبد الرحمان جامى / چاپ تهران.
33. سيرهء پيشوايان / استاد مهدى پيشوايى / انتشارات توحيد.
34. شام سرزمين خطابه ها / عقيقى بخشايشى / دفتر نشر نويد اسلام.
35. شذرات الذهب / ابن عماد حنبلى / بيروت.
36. طبقات مفسران شيعه / عقيقى بخشايشى / نويد اسلام قم.
37. فهرست كتابخانهء آيت الله مرعشى / حسينى اشكورى / انتشارات شهاب.
38. كشف الغمة في معرفة الائمة / على بن عيسى اربلى / بيروت - لبنان.
39. لهوف سيد بن طاووس / ترجمه عقيقى بخشايشى / دفتر نشر نويد اسلام قم.
40. مرآة الجنان / يافعى / لبنان - بيروت.
41. معالم المدرستين / علامه عسكرى / تهران.
42. معجم رجال الحديث / آية الله العظمى خويى / موسسه معظم له.
43. مناقب ابن شهر آشوب مازندرانى / لبنان - بيروت.
44. مؤلفات الزيديه / استاد حسينى اشكورى / كتابخانه آية الله مرعشى.
45. ناسخ التواريخ / محمد على سپهر (مورخ الدوله) / اميركبير.
46. وسيلة الخادم الى المخدوم / روزبهان اصفهانى / لبنان.
47. وفيات الأعيان / ابن خلكان / لبنان.
