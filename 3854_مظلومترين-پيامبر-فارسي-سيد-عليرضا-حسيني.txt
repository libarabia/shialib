مظلومترين پيامبر تأليف: سيد على رضا حسينى
پيشگفتار بزرگترين ماتم و مصيبت با رحلت بزرگترين موجود عالم هستى - بعد از خداوند عز وجل - در عالم تحقق يافت.
" أصبنا بك يا حبيب قلوبنا فما أعظم المصيبة حيث فقدناك وحيث انقطع عنا الوحى " أما آنگاه مى توان به عمق مصيبت جانگداز حضرت محمد بن عبد الله ((صلى الله عليه وآله)) پى برد كه به شعله‌هاى آه سوزانى كه از قلب مطهر آن رحمت للعالمين و آن كوه صبر و استقامت زبانه مى كشد توجه كرد.
اين شعله گاه به صورت آيات قرآنى و كلام الهى زبانه مى كشيد:
* (و ما كان لكم أن تؤذوا رسول الله...) * (1) " حق نداريد رسول خدا را بيازاريد! " * (لاتكونوا كالذين آذوا موسى) * (2) " مانند آنان كه موسى را اذيت مى كردند نباشيد! "
* (يا قوم لم تؤذونني وقد تعلمون أني رسول الله إليكم) * (1) " اى مردم چرا مرا مىآزاريد و حال آنكه بطور حتم مى دانيد كه من فرستاده خدا به سوى شمايم. " و گاه سخنان خود وى اين شعله را مى افروخت (ما اوذي نبي بمثل ما اوذيت) " هيچ پيامبرى همچون من آزار نديد " اين شعله‌ها قلب هر مسلمان غيورى را آتش مى زند.
همانگونه كه پس از 1410 سال از افول خورشيد تابناك رسالت، همچنان نور هدايتش روز به روز فروزانتر مى گردد، خاطره داغ رحلت جانكاهش قلب پيروانش را مى فشرد، شعله‌هاى آه آتشين مظلوميتش بر روح و روان عاشقانش اخگر مى افكند.
در ايام سوگوارى رحلت آن سيد كائنات كه قلوب همه مسلمانان را هاله غم فراگرفته بود، بر آن شدم تا تفسيرى بر شعله‌هاى آه سوزان
قلب آن بزرگترين مظلوم عالم بنگارم، اما چون در كنار درياى بى كران جفاى به سيد انام قرار گرفتم ديدم، به دشوارى مى توان نمى از يم مصيبت مظلوميت آن سرور را به رشته تحرير در آورد.
چون با توجه به اعتقاد اهل سنت به عدالت تمامى صحابه پيامبر اكرم ((صلى الله عليه وآله)) باور اين مظلوميت براى آنان مشكلتر به نظر مى رسيد، كوشيديم تا به اين مظلوميت از دريچه آيات قرآنى و منابع معتبر اهل سنت بنگريم.
سيد على رضا حسينى خ آخر صفر 1423 هجرى قمرى
بسم الله الرحمن الرحيم مظلومترين پيامبر ما اوذي نبي بمثل ما اوذيت (1) بشريت در تاريكى و ظلمت دهشت انگيزى روزگار مى گذراند، و در انتظار طلوع خورشيدى فروزان بود، خورشيدى كه همهء ستارگان فروزان انبياء، پيش قراولان سپيده دم طلوع او بودند، و يكى پس از ديگرى قدوم او را مژده مى دادند:
او مى آيد و انسان را از ظلمات مىرهاند، جا داشت، به پاس قدومش همهء عالم هستى را چراغانى و آزين بندان كنند، و همهء انسانها زمين را با مژگان براى قدومش بروبند، اما گويا، اين آدمى زاد كه رهبرى شيطان را برگزيده بود، با تمام وجود و توان كمر همت بسته تا با اين خورشيد تابناك ظلمت شكن بستيزد.
به همين جهت با امواج سهمگين ظلم و ستم به پيشواز وى رفته تا به جاى گل خار نثار قدومش كند، ظالمان ظلمت نشين و دزدان شب رو با تمام توان و حيله و نيرنگ خود بر سپيده دم طلوع خورشيد آخرين پيامبر و بزرگترين سفير الهى هجوم بردند، هرچه اين خورشيد بالا مى آمد و به رابعة النهار خود نزديك مى شد، بر # تلاطم امواج ظلم و ستم بر او افزوده مى گشت.
مراحل و ابعاد ظلم به اين بزرگترين مخلوق عالم و بزرگترين مظلوم روزگار بسيار است. كه قلم را ياراى ترسيم آن نيست، تنها در اين نوشتار به گوشه ناچيزى از آن درياى بى كران اشاره مى گردد. به اميد اينكه خداوند ما را نيز در زمره ء سوگواران مظلومترين و در عين حال مهربانترين پيامبر خود بپذيرد.
مراحل مظلوميت شايد بتوان مراحل مظلوميت خاتم الأنبياء حضرت محمد بن عبد الله ((صلى الله عليه وآله و سلم)) را به طور اجمال و كلى در سه دوره خلاصه كرد، كه همپاى شتاب ظهور و بروز عظمت و جلالت و درخشش، با شتابى توصيف ناپذير بر مظلوميتش افزوده مى شد، مرحلهء اول: از بعثت تا هجرت مرحلهء دوم: از هجرت تا رحلت مرحلهء سوم: پس از رحلت اين شجره ء خبيثهء ظلم بر پيامبر ((صلى الله عليه وآله و سلم))، از آنگاه كه ريشه گرفت، همچنان در حال رشد و شاخه و برگ كردن بود، به همين جهت، هر مرحله اى از آن نسبت به مرحله قبل اسفبارتر و دردناكتر است.
مرحلهء اول: از بعثت تا هجرت حضرت محمد ((صلى الله عليه وآله و سلم))، از به دو تولد در مكهء معظمه همچون يك شهروند معمولى زندگى مى كرد، اما اخلاق و رفتار او با ديگران كاملا فرق داشت، حسن خلق، عطوفت و مهربانى، صداقت و امانت، متانت و نظافت، عقل و حكمتش آن چنان بارز و استثنائى بود كه همچون خورشيد مى درخشيد، همگان او را به تمامى صفات پسنديده مى شناختند، آن قدر با مردم رفتارى خوب و عطوفانه داشت كه به حسودان فرصت حسادت نمى داد، و همه ناگزير در مقابل عظمتش كرنش مى كردند.
وى با القابى همچون محمد امين شهرت يافته بود.
او را مى شناختند كه از پليديها، آلودگيها، بىفرهنگيها، ظلمها و بىخرديها رنج مى برد.
چهل سال در ميان قريش و مردم مكه از ناپاكيها رنج برد، و به پاكى و صداقت و جميع فضائل شهرت يافت.
تا گاهى كه جبرئيل ((عليه السلام)) پيك الهى بر او نازل شد، او مبعوث به
نبوت گرديد، و فرمان داده شد تا بخواند (1)، به پا خيزد، بترساند، (2) بشارت دهد، (3) خلاصه بدرخشد و توحيد و جميع كمالاتى كه در خود او برگرفته از توحيد بود را نشر دهد و با شرك و همه پليديهايى كه از آن برخاسته بستيزد و مبارزه كند.
با تابش خورشيد نبوت، هجوم ظلم و ستم از سوى خفاش صفتان جفا پيشهء ستمگر شروع شد. وى آنان را به زندگى و حيات و سعادت فرا مىخواند، و آنها مىانديشيدند، چگونه وى را بيازارند؟
او از چه بيشتر متنفر است؟ تا با همان او را آزرده خاطر كنند.
مىدانستند: او از همگان خردمندتر، از حماقت و جهل متنفر است، او را مجنون مىخواندند.
مىدانستند: او از حيله و تزوير سخت گريزان و به صداقت و يك رنگى متصف است، او را ساحر و جادوگر مىخواندند.
مىدانستند: او صادق و امين و راستگو است و دروغ و خيانت در قاموس زندگيش راه ندارد، او را دروغگو مىخواندند.
مىدانستند: او به طهارت و نظافت پايبند و از پليدى گريزان است، بر سر او زباله مىريختند. هر كس به وى ايمان مىآورد و به آئين او مىگرويد، با شكنجه‌هاى گوناگون او را كيفر مىكردند تا شايد از يارى وى دست بردارد. گاه اين شكنجه‌ها به شهادت آنان منجر مىگرديد، مانند شهادت، سميه و ياسر پدر و مادر - شهيد فئه باغيه در جنگ صفين - عمار.
مدتى او ويارانش در شعب ابى طالب محاصره و از آب و غذا ممنوع بودند، تا شايد آن بزرگوار از دعوتش دست بردارد.
بالاخره با رحلت ابو طالب عموى بزرگوارش و خديجه ام المؤمنين، دو بازوى نيرومند حضرت محمد بن عبد الله ((صلى الله عليه وآله و سلم))، جرأت مشركين افزون شد و آن حضرت ناگزير به هجرت گرديد، به مدينه كوچ كرد.
ظلم و ستمى كه در اين مرحله بر آن حضرت از سوى مشركان مىرفت، بعيد نبود، زيرا، از سوى كسانى بود كه آشكارا با وى دشمنى مىكردند، و در عقيده مخالف وى بودند، از اينرو چندان نياز به بيان ندارد، و به همين مختصر اشاره بسنده مىكنيم.
مرحلهء دوم: از هجرت تا رحلت پيامبر اكرم ((صلى الله عليه وآله و سلم)) وارد مدينه شد، بسيارى از أهل مدينه كه قبل از آن به اسلام گرويده بودند، با اشتياق تمام با تحيت و درود و خواندن سرود به استقبال آن حضرت آمدند، مىخواندند: ماهى فروزان از ثنية الوداع بر ما درخشيد * بر ما واجب و لازم گرديد، اين نعمت بزرگ را تا هرگاه كه خدا را خواننده اى مىخواند شكر گزار باشيم * اى كسى كه در ميان ما مبعوث شده اى، هر امرى كنى ما مطيع و فرمان برداريم * آمدى مدينه را آبرو بخشيدى، درود بر تو اى بهترين دعوت كننده ء به سوى حق * بر ما جامه عزت پوشاندى پس از آنكه رخت ذلت را دريدى * پروردگار ما، بر آن كس كه در بهترين سر زمين فرود آمده درود و صلوات فرست (1).
مسلمانان مكه نيز هجرت كرده و به آنها پيوستند و از شكنجه مشركين به شهر يثرب " مدينة النبي " پناه آوردند، يهود و نصاراى مدينه نيز در مقابل پيامبر اكرم ((صلى الله عليه وآله و سلم)) سر تسليم فرود آوردند، رسول خدا ((صلى الله عليه وآله و سلم)) حكومت اسلامى تأسيس كرد، گمان مىرفت كه ديگر دوران ظلم و ستم به آن حضرت به پايان رسيده است، و تنها مشكل پيامبر ((صلى الله عليه وآله و سلم)) جنگهايى خواهد بود كه از سوى دشمنان خارجى اعم از مشركين و يهود بر مسلمانان تحميل مىشود.
قرآن از مظلوميت حضرت محمد ((صلى الله عليه وآله و سلم)) سخن مىگويد:
اما قرآن از ابعاد جديد مظلوميتهاى آن بزرگترين مظلوم عالم پرده بر مىدارد.
با تشكيل حكومت اسلامى، ابعاد زندگى نبى اكرم ((صلى الله عليه وآله و سلم)) را مىتوان به چهار بخش تقسيم كرد.
بعد سياسى اجتماعى بعد اقتصادى بعد عبادى بعد شخصى خدا در قرآن در هر يك از اين ابعاد چهار گانه سوگنامه‌اى از مظلوميت آخرين پيامبرش ((صلى الله عليه وآله و سلم)) آورده است. هرگاه پيامبر اكرم ((صلى الله عليه وآله و سلم)) از ظلم مردم به ستوه مىآمد، خداوند متعال با وحى به او تعليم مىداد، چگونه خستگى و رنج درونيت را ابراز كن.
و آن حضرت با تلاوت آيات قرآن آنان را سرزنش و تهديد مىفرمود.
الف: بعد سياسى اجتماعى با تشكيل حكومت اسلامى به وسيله پيامبر اكرم ((صلى الله عليه وآله و سلم)) مردم مدينه به اقتدار و رفاه و امنيت رسيده بودند، دفاع از حكومت نو پاى اسلامى كه طبعا دفاع از امنيت و رفاه ملى است وظيفهء يك يك شهروندان مدينه بود، اما هرگاه از سوى دشمنان خطرى احساس مىشد و پيامبر ((صلى الله عليه وآله و سلم)) آنان را به جهاد فرا مىخواند، با ترشروئى آن را ناخوش داشتند، * (كتب عليكم القتال وهو كره لكم) * (1) " بر شما جنگ نوشته شده است و آن براى شما ناخوشايند است. " به همين جهت با عذرهاى غير موجه بهانه جوئى مىكردند، * (ويقولون إن بيوتنا عورة و ما هي بعورة إن يريدون إلا فرارا) * (2) " و مىگويند: خانه‌هاى ما حفاظى ندارد، چنين نيست، آنان مقصودى جز فرار از جنگ ندارند " و با اين بهانه‌هاى پوشالى از
پذيرش دعوت وى سرباز مىزدند.
تا آنجا كه پيامبر اكرم ((صلى الله عليه وآله و سلم)) به ستوه آمد و به وسيله آياتى كه بر او نازل شده بود، از آنان گله نمود و تهديدشان فرمود:
* (ما لكم إذا قيل لكم انفروا في سبيل الله اثاقلتم إلى الأرض... إلا تنفروا يعذبكم عذابا أليما ويستبدل قوما غيركم...) * (1) چه شده است شما را، هرگاه گفته مىشود در راه خدا كوچ كنيد، بر زمين سنگينى مىكنيد، (و همچون كنه به زمين چسبيده‌ايد)... اگر كوچ نكنيد، خدا شما را به عذابى دردناك دچار مىكند، و قوم و گروه ديگرى را جايگزين شما خواهد كرد، لحن آيهء شريفه نشان مىدهد كه اين تمرد و سرپيچى از فرمان پيامبر اكرم ((صلى الله عليه وآله و سلم)) سيره مستمر اكثر مسلمانان بوده كه موجب خستگى خاطر آن حضرت گرديده بود.
ب: بعد اقتصادى قبل از اسلام مردم جزيرة العرب به واسطهء نا امنى و هرج و مرجى كه بود از وضع اقتصادى مطلوبى برخوردار نبودند، به بركت اسلام و حكومت اسلامى براى مسلمانان امنيتى به وجود آمد كه در پرتو آن مىتوانستند روابط تجارى خود را گسترش دهند، و وضع اقتصادى آنان رونق يافت، سوره ء ايلاف اين حقيقت را بيان فرموده است:
* (فليعبدوا رب هذا البيت الذي أطعمهم من جوع وآمنهم من خوف) * (1) " پس بايد بپرستند پروردگار اين خانه را، آنكه آنان را از گرسنگى رهانيد و از ترس در امان قرار داد. " با وجود اين اگر از آنان مالى مطالبه مىشد نه تنها بخل مىورزيدند، بلكه خشم و كينهء آنان نيز آشكار مىشد، در اين مورد خدا فرموده است:
* (وإن تؤمنوا وتتقوا يؤتكم أجوركم ولا يسئلكم أموالكم * إن يسئلكموها فيحفكم تبخلوا ويخرج أضغانكم * ها أنتم هؤلاء تدعون لتنفقوا في سبيل الله فمنكم من يبخل ومن يبخل فإنما يبخل
عن نفسه والله الغني وأنتم الفقراء وإن تتولوا يستبدل قوما غيركم ثم لا يكونوا أمثالكم) * (1) " و اگر ايمان بياوريد و تقوا پيشه كنيد (خدا) پاداشهاى شما را مىدهد و از شما اموالتان را طلب نمىكند، و اگر از شما اموالتان را بخواهد، هر چند اصرار ورزد، بخل مىورزيد و كينه و خشمتان آشكار مىشود، بدانيد شما همانهايى هستيد كه براى انفاق در راه خدا دعوت مىشويد، بعضى از شما بخل مىورزند، و هر كس بخل ورزد، نسبت به خود بخل كرده است، و خدا بىنياز است وشما نيازمنديد، و اگر سرپيچى كنيد، خداوند گروه ديگرى را جايگزين شما خواهد كرد، پس آنان همچون شما نخواهند بود " (و سخاوتمندانه در راه خدا انفاق مىكنند).
از جمله " يستبدل قوما غيركم " استفاده مىشود كه گويا پيامبر ((صلى الله عليه وآله و سلم)) با آنكه درياى حلم و صبر و گذشت بود، بواسطه بىوفايى و ناسپاسى اصحاب ويارانش آرزو مىكرد، كه اى كاش مردمانى ديگر بجاى آنان بودند، كه با وى رفتارى بهتر داشتند و " لايكونوا أمثالكم " و مانند آنان نبودند.
ج: بعد عبادى هر مسلمانى را آرمان و آرزويى بالاتر از اين نيست: اى كاش بودم و ركعتى نماز به امامت پيامبر اسلام حضرت محمد بن عبد # الله ((صلى الله عليه وآله و سلم)) بجا مىآوردم، اين توفيق براى هر فرد با ايمان و متدينى از هر چه تصور شود ارزنده تر است. خصوصا اگر روز جمعه در نماز جمعه شركت كند و به خطبه‌هاى روح نواز آن حضرت گوش دل بسپارد، اما قرآن از وضع اسفبارى خبر مىدهد، بسيارى از ياران پيامبر اكرم ((صلى الله عليه وآله و سلم)) داد و ستد و سودا گرى را بلكه تماشاى رقاصه‌ها و مغنيه‌ها را بر نماز به امامت آن حضرت و گوش فرا دادن به خطبه‌هاى آن سرور مقدم مىداشتند، و با بىاعتنائى هنگام نماز از اطراف آن حضرت پراكنده مىشدند، خدا مىفرمايد:
* (وإذا رأوا تجارة او لهوا انفضوا إليها وتركوك قائما) * (1) " و هرگاه سودا گرى يا كارهاى بيهوده اى را مىبينند به سوى آن مىروند و تو را ايستاده وا مىگذارند. "
از كلمهء هرگاه " إذا " و همچنين از " او لهوا " استفاده مىشود كه اين رفتار، رفتار يك مرتبه و استثنايى مسلمانان و اصحاب نبوده، كه در هنگام نماز جمعه، پيامبر ((صلى الله عليه وآله و سلم)) را در مسجد تنها رها مىكردند، بلكه مكرر اتفاق مىافتاد، كه گاه براى تجارت و سودا گرى و گاه براى تماشاى لهو و سرگرمى از پيرامون آن حضرت متفرق مى شدند.
اگر اين رفتار نسبت به امام جمعه عادى يك شهر انجام گيرد، درباره مردم آن شهر چه قضاوتى مىشود، اگر كسى آنان را بهترين مردم شهرها بنامد، جا ندارد او را با استهزاء و مسخره، به سبك مغزى رمى كنند، آنگاه آنان كه با پيامبر اكرم ((صلى الله عليه وآله و سلم)) چنين رفتارى داشتند مى توان گفت بهترين انسانهاى روى زمينند، چون در زمان آن حضرت بوده و او را درك كرده اند و نسبت به وى در تمام زمينه‌ها جفا كرده اند.
از آياتى كه در مورد ظلم به رسول الله ((صلى الله عليه وآله و سلم)) در ابعاد سياسى اجتماعى و اقتصادى و عبادى ملاحظه شد، دانسته مىشود كه اين جفا تنها از جمع اندكى صادر نمى شد، و الا تهديد به عذاب و تبديل آنان به قوم ديگرى معنا نداشت، و اگر تنها معدودى به سوى تجارت
و لهو مى رفتند پيامبر ((صلى الله عليه وآله و سلم)) در مسجد تنها بر سرپا باقى نمى ماند.
د: بعد شخصى تا زمانيكه پيامبر اكرم ((صلى الله عليه وآله و سلم)) در مكه معظمه بود، در اذيت و آزارهايى كه از مشركين تحمل مى كرد، هتك به ناموس و حريم آن حضرت نقل نشده است، همسرش خديجه ام المؤمنين ((عليها السلام) در كمال عزت و امنيت در مكه زندگى مى كرد.
پيامبر اكرم ((صلى الله عليه وآله و سلم)) به جميع مكارم اخلاق، حتى قبل از بعثت آراسته بود، از آن جمله غيرت و حميت نسبت به همسران و محارمش بود، به اين جهت اذيت و رنج و آزار در مورد همسرانش مى توانست بيشترين فشار ظلم و ستم را بر آن حضرت تحميل كند.
قرآن مجيد، از جرأت و جسارت اصحاب، بر اين ستم عظيم و طاقت فرسا خبر مىدهد.
جا دارد كه يك مسلمان غيور و محب پيامبر اكرم ((صلى الله عليه وآله و سلم)) سر بر ديوار گذارد و تا روز قيامت بر مظلوميت محبوبش حضرت محمد ((صلى الله عليه وآله و سلم)) فرياد زنان شيون سر كند.
قرآن به رخدادهاى متعددى در اين زمينه اشاره مىكند:
1 - داستان افك يكى از همسران پيامبر اكرم ((صلى الله عليه وآله و سلم)) را گروهى از اصحاب متهم كردند، كه بين مفسرين و مورخين اختلاف است كه عايشه يا ماريه قبطية مادر ابراهيم فرزند پيامبر ((صلى الله عليه وآله و سلم)) بوده است، هر كدام باشد همسر رسول خدا ((صلى الله عليه وآله و سلم)) وام المؤمنين است كه آيات 11 تا 20 سوره ء نور در مذمت آن گروهى كه به اين جنايت اقدام كرده بودند نازل گرديد، نخست خدا خبر مىدهد، آنان كه اين جنايت را مرتكب شده اند گروهى از شما صحابه هستند، و مى فرمايد: * (إن الذين جاؤا بالإفك عصبة منكم) * " آنان كه آن تهمت عظيم را مطرح كردند گروهى از شما بودند. " سپس گنه كارى همه آنها را ثابت مىكند و مى فرمايد:
* (لا تحسبوه شرا لكم بل هو خير لكم لكل امرئ منهم مااكتسب من الإثم والذي تولى كبره منهم له عذاب عظيم) * " گمان نكنيد اين ماجرا براى شما بد است (و با اين اتهامات مى توانند دامان پاك كسى را آلوده جلوه دهند) بلكه خير شما در آن است (اين مطلب موجب
مى گردد تا ديگر هشيار باشيد و تحت تأثير اين گونه شايعات قرار نگيريد) آن گروه هر كدام سهم خود را از اين گناهى كه مرتكب شدند دارند، و كسى كه بخش بزرگ و عمده آن را به عهده گرفت، براى او عذابى است بزرگ. " و در آيات بعد عظمت اين جنايت را با تعبيراتى مانند: - * (هذا إفك مبين) * " اين اتهامى است آشكار " و * (فأولئك عند الله هم الكاذبون) * " ايشان در نزد خدا حتما دروغگويانند. " و * (وتحسبونه هينا وهو عند الله عظيم) * (1) " شما اين را سهل و كوچك مى پنداريد و حال آنكه در نزد خدا بسيار بزرگ است " - بيان مىكند.
برخى از منابع حديثى و تفسيرى أهل سنت، بعضى از صحابهء مشهور را جزء اين گروه دانسته اند.
در پيرامون اين جنايت، افسانه اى ساخته شده كه در آن به پيامبر اكرم ((صلى الله عليه وآله و سلم)) بسيار هتك گرديده كه در مرحلهء سوم، پس از
رحلت به آن اشاره خواهد شد.
2 - داستان هتك به سوده أم المؤمنين آن قدر پيامبر اكرم ((صلى الله عليه وآله و سلم)) را در مورد همسرانش مىآزردند كه خداوند متعال مى فرمايد:
* (وإذا سألتموهن متاعا فسئلوهن من وراء حجاب ذلكم أطهر لقلوبكم وقلوبهن و ما كان لكم أن تؤذوا رسول الله...) * (1) " و چون از زنان پيامبر ((صلى الله عليه وآله و سلم)) متاعى را مى طلبيد، از پشت پرده ء حجاب طلب كنيد، كه اين براى پاكيزگى دلهاى شما و دلهاى ايشان بهتر است شما حق نداريد كه پيامبر ((صلى الله عليه وآله و سلم)) را بيازاريد.. " در ذيل اين آيه شريفه در صحيح بخارى - معتبرترين كتب حديثى در نزد اهل سنت - از عايشه آمده است، كه گفت: پس از نزول آيهء حجاب سوده (ام المؤمنين) براى قضاء حاجتش خارج شد، او زنى تنومند بود، به اين جهت از كسانى كه او را مى شناختند، نمى توانست خود را پنهان كند، پس عمر بن خطاب او را ديد، فرياد
برآورد: اى سوده! بدان به خدا قسم تو نمى توانى خود را از ما پنهان كنى، ببين چگونه خارج مى شوى، عايشه مى گويد: سوده از مقصودش منصرف شد، به سوى پيامبر ((صلى الله عليه وآله و سلم)) بازگشت، آن حضرت در خانه من مشغول شام خوردن بود، در دستشان استخوانى بود كه گوشتهاى آن را تناول مى فرمود، سوده ام المؤمنين وارد شد و گفت: يا رسول الله من براى حاجتم خارج شدم، پس عمر به من چنين و چنان گفت:... پس فرمود: شما اجازه داده شده‌ايد كه براى قضاء حاجتتان خارج شويد " (1).
چه قدر بر حضرت رسول خدا ((صلى الله عليه وآله و سلم)) دشوار است كه همسرش ام المؤمنين سوده بيايد، و بگويد: فلانى به من چنين و چنان گفته است، با وجود اينكه سخت مى كوشيده تا خود را از نامحرمان
بپوشاند و تنها بواسطه تنومندى، عمر او را شناخته است.
آن قدر پيامبر اكرم ((صلى الله عليه وآله و سلم)) را مىآزردند كه گويا اين حقى براى آنها بود كه خداوند متعال مى فرمايد:
* (و ما كان لكم أن تؤذوا رسول الله) * براى شما حق آزردن و اذيت كردن پيامبر ((صلى الله عليه وآله و سلم)) نيست.
اين جريان همراه با هتك به خود پيامبر اكرم ((صلى الله عليه وآله و سلم)) نيز نقل شده است كه در مرحله سوم به آن اشاره خواهد شد.
3 - انتظار رحلت پيامبر ((صلى الله عليه وآله و سلم)) براى ازدواج با همسرانش بسيار دردناك است تصور اين مصيبت و ظلم به پيامبر ((صلى الله عليه وآله و سلم))، اگر قرآن مجيد به اين جنايت اشاره اى نداشت و تنها در كتب تاريخ آمده بود، اين مظلوميت را بازگو نمى كرديم، اما آن قدر بى حيائى را از حد گذرانده بودند كه خداوند متعال فرمود:
* (و ما كان لكم أن تؤذوا رسول الله ولا أن تنكحوا أزواجه من به عده أبدا إن ذلكم كان عند الله عظيما) *. " شما حق نداريد پيامبر ((صلى الله عليه وآله و سلم)) را اذيت كنيد، و حق نداريد با همسرانش پس از او
ازدواج كنيد، اين جنايت (كه تصميم ازدواج با همسران پيامبر گرفته‌ايد) در نزد خدا جنايتى بسيار بزرگ است. " (حيا كنيد همسران پيامبر مادران شمايند) * (النبي اولى بالمؤمنين من أنفسهم وأزواجه أمهاتهم) * (1) " پيامبر از مؤمنان به خودشان واپيشتر است و همسرانش مادرهاى آنهايند. " برخى از مفسرين اهل سنت نقل كرده اند كه طلحه نسبت به بعضى از همسران پيامبر اكرم ((صلى الله عليه وآله و سلم)) گفت كه بعد از پيامبر با وى ازدواج خواهم كرد (2). در تفاسير تعبيراتى از اصحاب پيامبر ((صلى الله عليه وآله و سلم)) بعد از نزول آيه حجاب نقل شده است، كه تأدبا از نقل آنها خوددارى مىشود.
4 - ورود سر زده به خانهء پيامبر ((صلى الله عليه وآله و سلم)) آياتى از سوره ء احزاب، رفتار ناشايست اصحاب پيامبر اكرم ((صلى الله عليه وآله و سلم)) را با آن حضرت بيان مىكند، كه موجب اذيت و آزرده خاطر شدن آن بزرگوار بوده است.
خداوند متعال مى فرمايد:
* (يا أيها الذين آمنوا لا تدخلوا بيوت النبي إلا أن يؤذن لكم إلى طعام غير ناظرين إناه و لكن إذا دعيتم فادخلوا فإذا طعمتم فانتشروا ولا مستأنسين لحديث إن ذلكم كان يؤذى النبي فيستحيي منكم والله لا يستحيي من الحق وإذا سألتموهن فسئلوهن من وراء حجاب) * (1) " اى كسانى كه ايمان آورده‌ايد! وارد خانه‌هاى پيامبر ((صلى الله عليه وآله و سلم)) نشويد، مگر اينكه به شما اجازه داده شود براى پذيرائى غذا، و به ظرف غذاى پيامبر ((صلى الله عليه وآله و سلم)) چشم ندوزيد، و لكن هرگاه دعوت شديد، وارد شويد و چون غذا خورديد متفرق شويد، و در خانهء آن حضرت به گفت و شنيد با يكديگر ننشينيد، اين رفتار شما پيامبر را مىآزارد، پس او از شما حيا مىكند و خدا از حق حيا
نمى كند. و چون متاعى از زنان پيامبر مطالبه مى كنيد، از پشت پرده طلب كنيد. " از سياق آيات فهميده مىشود، كه:
اولا: سر زده وارد خانه پيامبر ((صلى الله عليه وآله و سلم)) مى شدند، ثانيا: در آنجا مى نشستند و با گفتارهاى ناشايست، موجب آزار پيامبر ((صلى الله عليه وآله و سلم)) مى گرديدند، ثالثا: ناگهان پرده را بالا مى زدند تا از زنان پيامبر ((صلى الله عليه وآله و سلم)) چيزى مطالبه كنند.
و همين نشستها و بىمبالاتىها گاه موجب امورى مى گرديد كه در آيات بعد بدان اشاره شده است.
بالاخره اذيت آنان آن قدر بود كه پيامبر ((صلى الله عليه وآله و سلم)) همچون موسى ((عليه السلام)) از آزارشان به ستوه مى آمد كه خدا مى فرمايد:
* (يا أيها الذين آمنوا لا تكونوا كالذين آذوا موسى) * (1) " اى كسانى كه ايمان آورده‌ايد مانند آنان كه موسى را اذيت مى كردند نباشيد. "
و آنان كه موسى را مىآزردند آن چنان وى را به ستوه آورده بودند كه مى گفت:
* (يا قوم لم تؤذونني وقد تعلمون أني رسول الله إليكم) * (1) " اى مردم چرا مرا مىآزاريد و حال آنكه بطور حتم مى دانيد كه من فرستاده خدا به سوى شمايم. " در سورهء أحزاب پس ذكر نمونه‌هائى از اذيت پيامبر اكرم ((صلى الله عليه وآله و سلم)) فرموده است:
* (إن الذين يؤذون الله ورسوله لعنهم الله في الدنيا والآخرة وأعد لهم عذابا مهينا) * (2) " آنان كه خدا و رسول او را مىآزارند خدا در دنيا و آخرت آنان را لعن كرده و عذابى خوار كننده براى آنان آماده فرموده است. " و در آيهء ديگرى مى فرمايد:
* (والذين يؤذون رسول الله لهم عذاب أليم) * (3) " آنان كه رسول خدا را مىآزارند براى آنها عذابى است دردناك. "
5 - نسبت هذيان به پيامبر اكرم ((صلى الله عليه وآله و سلم)) اين اذيتها و آزارها تا هنگام رحلت پيامبر اكرم ((صلى الله عليه وآله و سلم)) ادامه داشت.
اگر در مكه معظمه مشركين به پيامبر نسبت جنون مى دادند، آنان اظهار ايمان نكرده بودند، آنان آيات قرآنى را كه سخنان پيامبر ((صلى الله عليه وآله و سلم)) را وحى معرفى مىكند نخوانده بودند، آنان در سخترين حالات حكيمانه ترين كلمات را از پيامبر اكرم ((صلى الله عليه وآله و سلم)) نشنيده بودند.
اما اكنون در اطراف بستر آن حضرت در ساعات آخر عمرش كسانى جمعند كه بيست و سه سال در حالات مختلف شديدترين مشكلات سخنان معجزه آميز آن امام رحمت را شنيده بودند، در اين موقعيت اگر بگويند: - معاذ الله، نستجير بالله، - درد بر ساحت مقدسش چيره شده و عقل را از او ربوده و كلام او اعتبار و ارزش ندارد، بسيار دردناك، و از نسبت جنون مشركان سخت تر است.
و جا دارد كه ابن عباس بگويد: " الرزية كل الرزية " مصيبت بزرگ تمام مصيبت اتفاق افتاد.
جريان نسبت هذيان را همه نقل كرده اند، حتى بخارى در كتاب صحيحش در 5 يا 6 مورد آورده است. از آن جمله:
ابن عباس گفت: چون بيمارى پيامبر ((صلى الله عليه وآله و سلم)) شدت يافت، فرمود:
چيزى بياوريد تا بر آن نوشته اى براى شما بنويسم كه بعد از آن گمراه نشويد.
عمر گفت: بر پيامبر ((صلى الله عليه وآله و سلم)) بيمارى چيره گشته، كتاب خدا در نزد ماست ما را بس است، پس اختلاف كردند و جنجال بالا گرفت.
پيامبر ((صلى الله عليه وآله و سلم)) فرمود: از نزد من برخيزيد، درگيرى در نزد من سزاوار نيست.
پس ابن عباس بيرون رفت و مى گفت: مصيبت تمام مصيبت آنگاه رخ داد كه بين رسول خدا ((صلى الله عليه وآله و سلم)) و نوشتنش حائل گرديدند (1).
در حالى كه بايد مريض - خصوصا در آخرين ساعات عمرش - در آرامش كامل باشد، خواسته‌هايش بر آورده شود، خاطرش آزرده نگردد، به پيامبر اكرم ((صلى الله عليه وآله و سلم)) گفته مىشود:
به گفتارش گوش ندهيد درد بر او چيره شده، در عين حال آنچنان سر و صدا و جنجال به راه مى اندازند، كه حضرت به شدت ناراحت مىشود و مى فرمايد: بلند شويد برويد و آنها را از نزد خود طرد مىكند.
مرحلهء سوم: پس از رحلت در اين مرحله مظلوميت حضرت رسول اكرم ((صلى الله عليه وآله و سلم)) به اوج خود رسيد، مظلوميت پيامبر اكرم ((صلى الله عليه وآله و سلم)) را در اين مرحله مى توان به سه بخش تقسيم كرد:
1 - از ناحيهء ظلم به شخص آن حضرت 2 - از ناحيهء ظلم به اصحاب آن حضرت 3 - از ناحيهء ظلم به أهل بيت آن حضرت الف) ظلم به شخص پيامبر ((صلى الله عليه وآله و سلم)) براى توجيه اذيتها و آزارهايى كه به حضرت محمد ((صلى الله عليه وآله و سلم)) در زمان حياتشان شده و تنزيه برخى از صحابه، به آن حضرت تهمتها زدند و افسانه‌ها ساختند كه كتابهائى مملو از آن افسانه‌ها است.
ظلم اول:
تحريف داستان افك و افسانه سازى در مورد آن.
برخى از منافقان به يكى از همسران پيامبر اكرم ((صلى الله عليه وآله و سلم)) تهمت ناروايى زدند، آياتى در مورد تقبيح اين تهمت و نكوهش تهمت زننده نازل گرديد، اين ماجرا به داستان افك شهرت يافت و در مورد آن افسانه‌ها ساخته شد.
اصل اتهام را به عنوان ظلم به رسول خدا ((صلى الله عليه وآله و سلم)) در مرحلهء دوم ذكر كرديم، و اكنون افسانه سازى در مورد آن را به عنوان ظلم در مرحلهء سوم مى آوريم.
به تصريح قرآن مجيد در اين ماجرا دو گروه وجود داشته اند:
اول: آنكه به اين تهمت بزرگ يكى از همسران پيامبر ((صلى الله عليه وآله و سلم)) را متهم كرد. كه خداوند متعال مى فرمايد:
* (والذي تولى كبره منهم له عذاب عظيم) * " آن كس كه بخش عمده و بزرگ آن را به عهده دارد براى اوست عذاب بزرگى. " دوم: كسانى كه اين اتهام را پذيرفته و تلقى به قبول كرده اند، كه عمده آيات ده گانه سوره ء احزاب مربوط به اين دسته است، نخست
مى فرمايد: * (لكل منهم ما اكتسب من الإثم) * (1) " براى هر يك از آنان گناه كارى است كه مرتكب شده است. " و سپس آنان را نكوهش و سر زنش مىكند به عباراتى كه حاصل آنها اينست:
چرا هنگامى كه شنيدند اين تهمت را نگفتند: * (هذا إفك مبين) * (2) " اين دروغ آشكارى است " زيرا شما آن تهمت را از زبانها گرفته، و آنچه را بدان علم نداشتيد بازگو كرديد * (تحسبونه هينا وهو عند الله عظيم) * (3) " گمان كرديد، آن سهل و كوچك است و حال آنكه در نزد خدا بسيار بزرگ مى باشد. " چرا هنگامى كه شنيديد نگفتيد: حق بازگو كردن آن را نداريم؟
* (سبحانك هذا بهتان عظيم) * (4) در افسانه ساخته شده، پيامبر اكرم ((صلى الله عليه وآله و سلم)) جزء دسته دوم قرار داده شده است، در صحيح بخارى داستان افك را چنين نقل مىكند،
(خلاصهء داستان) عايشه مى گويد: در يكى از جنگها كه همراه پيامبر اكرم ((صلى الله عليه وآله و سلم)) بودم، در بازگشت از كاروان عقب ماندم، سپس به همراهى صفوان مردى پرهيزگار به كاروان ملحق شدم، و اين موجب شد تا عبد الله بن ابى سلول ما را به تهمتى بزرگ متهم كرد.
وارد مدينه شديم مردن در پيرامون آن تهمت سخن مى گفتند، اما من غافل بودم.
چون وارد مدينه شديم يك ماه در بستر بيمارى افتادم (1).
پيامبر ((صلى الله عليه وآله و سلم)) در اين يك ماه به من بىاعتناء بود، اين بىاعتنائى مرا رنج مى داد.
تنها گاه مى آمد، سلام مى كرد، و مى گفت: (كيف تيكم) جريانت چگونه است؟ و بر مى گشت اين سخن پيامبر ((صلى الله عليه وآله و سلم)) مرا بيشتر نگران مى كرد. اما نمى دانستم چه نسبت زشتى به من داده اند (2).
شبى در مسير، مادر مسطح گفت: هلاك باد مسطح، گفتم: چه سخن بدى گفتى، آيا مردى را كه در جنگ بدر شركت داشته دشنام مى دهى؟
مادر مسطح گفت: آيا ساده و بىاهميت مى انگارى يا نشنيده اى؟ گفتم: مگر چه گفته اند؟
گفت: تهمت نارواى به تو را، او براى من بازگو كرد، با شنيدن اين خبر مرضم شدت يافت، به خانه بازگشتم، پيامبر ((صلى الله عليه وآله و سلم)) آمد، آن كنايه هميشگى را تكرار كرد (كيف تيكم) چگونه است جريان تو؟
اجازه گرفتم به خانه پدر و مادرم بروم، اجازه داد، رفتم و به مادرم گفتم: مردم چه مى گويند؟ مادرم گفت: نگران مباش، زنى را كه شوهرش او را دوست دارد، هووهايش به او زياد تهمت مى زنند.
شب تا صبح گريه كردم، اشكم خشك نمى شد، لحظه اى خواب نرفتم.
صبح شد، پيامبر ((صلى الله عليه وآله و سلم)) على بن ابى طالب و اسامة بن زيد را طلبيد، تا در مورد طلاق من، با آنان مشورت كند، اسامة بن زيد، بر اساس شناخت نسبت به خاندان پيامبر ((صلى الله عليه وآله و سلم)) به منزه بودنشان و محبت به آنها، گفت: يا رسول الله! خانواده توست، ما جز خوبى چيزى نمى دانيم، اما على بن ابى طالب ((عليه السلام)) گفت: خدا بر تو تنگ نگرفته، زن زياد است، اگر از خادمه بپرسى راستش را مى گويد، پيغمبر ((صلى الله عليه وآله و سلم)) بريره را طلب كرد و فرمود: آيا چيز مشكوكى ديده اى؟
بريره گفت: نه (1).
آن روز تا شب، و شب بعد تا به صبح گريه كردم و نخوابيدم و پدر و مادرم نزد من بودند، دو شب و يك روز متصلا گريسته و نخوابيدم چنان كه نزديك بود جگرم از گريه منفجر گردد، ما به اين حال بوديم كه پيامبر ((صلى الله عليه وآله و سلم)) وارد شد. سلام كرد و نشست، او از وقتى كه اين سخن درباره ء من گفته شده بود، كنار من ننشسته بود، و اين مطلب يك ماه به طول انجاميده بود.
چون نشست فرمود: اى عايشه! درباره ء تو چنين و چنان به من رسيده است، اگر تو از آن منزهى، خدا بر پاكى تو گواهى خواهد داد، و اگر اين گناه را مرتكب شدى، استغفار و توبه كن.
چون بنده اگر به گناهش اعتراف كند، سپس توبه نمايد، خدا
توبه‌اش را مى پذيرد.
چون پيامبر ((صلى الله عليه وآله و سلم)) چنين گفت: اشكم سيل وار جارى شد، به پدرم گفتم: جواب پيامبر ((صلى الله عليه وآله و سلم)) را بده، گفت نمى دانم چه بگويم، به مادرم گفتم: جواب بده، گفت: نمى دانم چه بگويم، من گفتم: دخترى كم سن و سالم، چندان قرآن نمى دانم، همين قدر مى دانم كه اين تهمت را شنيده‌ايد، در نفس شما جاى گرفته، آن را تصديق كرده‌ايد، اگر بگويم: من مرتكب اين گناه نشده ام (سودى ندارد) شما باور نمى كنيد و مرا تصديق نخواهيد كرد، اما اگر بگويم:
من اين گناه را مرتكب شده ام، و حال آنكه منزهم، مرا تصديق مى كنيد.
هيچ مثلى را براى شما نمى يابم جز كلام پدر يوسف كه گفت:
* (فصبر جميل والله المستعان على ما تصفون) * (1).
آنگاه آيات سوره ء نور: * (إن الذين جاؤا بالإفك عصبة منكم) * تا ده آيه نازل شد (2).
با تأملى در اين داستان با سؤالهاى ذيل روبرو مى شويم:
پيامبر اكرم ((صلى الله عليه وآله و سلم)) كه همه گفتار و رفتارش الهام گرفته از وحى است، او كه آن چنان متخلق به اخلاق نيكو است كه خدا مى فرمايد:
* (إنك لعلى خلق عظيم) * (1).
1 - آيا ممكن است به واسطهء گفتار يك فاسق، يك ماه از همسرش كناره بگيرد؟
2 - با رفتارى بدبينانه و مشكوك همسر مريضش را بيازارد؟
3 - به ملاقات او نرود مگر براى سرزنش و توبيخ با جمله (كيف تيكم)؟
4 - آنچنان تحت تأثير تهمت قرار گيرد، كه به قول عايشه: تهمت را شنيده، در ذهنش مستقر و جايگزين كرده، آن را پذيرفته و تصديق كرده چنان كه ديگر انكار عايشه سودى نداشته باشد؟
5 - در عكس العمل اين باور با على ((عليه السلام)) و اسامه در طلاق و جدائى از همسرش مشورت كند؟
6 - ممكن است رفتار و گفتارى از رسول خدا ((صلى الله عليه وآله و سلم)) صادر شود كه جزء اصحاب افك به حساب آيد؟
7 - مورد نكوهش خدا قرار گيرد، كه چرا با حسن ظن نگفتيد:
* (هذا إفك مبين) * (1)؟
8 - مورد عتاب قرار گيرد كه چرا به خود اجازه داديد آنچه شنيديد به زبان بياوريد و نگفتيد: * (هذا بهتان عظيم) * (2)؟
9 - سرزنش شود، گمان نكنيد اين گناهى است كوچك: * (هو عند الله عظيم) * (1)؟
10 - آيا ممكن است پيامبر اكرم ((صلى الله عليه وآله و سلم)) كه حكيم ترين و عاقلترين مخلوق است، و پسر عم و وصيش امير المؤمنين ((عليه السلام)) نفهمند كه اين تهمت دروغ است و آشكار بودن آن را درك نكنند * (هذا إفك مبين) *؟ اما اسامه، ابوبكر، مادر عايشه و حتى خدمتگذار خانه، بريره، دروغ بودن تهمت را درك كنند؟
11 - آيا داستانى كه پيامبر اكرم ((صلى الله عليه وآله و سلم)) وامير المؤمنين على ((عليه السلام)) و همسران پيامبر ((صلى الله عليه وآله و سلم)) و امهات مؤمنين را جزء اصحاب افك معرفى كند، افسانه اى ساختگى نيست؟
12 - آيا جا ندارد كه اين افسانه را به عنوان يكى از ظلمهائى كه پس از رحلت به پيامبر ((صلى الله عليه وآله و سلم)) شده است ذكر كرد؟
13 - آيا نمى توان گفت كه يكى از اهداف افسانه پردازان، كاستن قبح كار اصحاب افك بوده؟
14 - آيا تشبيه پيامبر اكرم ((صلى الله عليه وآله و سلم)) به برادران يوسف، كه يوسف
را در چاه افكندند و به دروغ به يعقوب مى گفتند: او را گرگ خورده، تا يعقوب فرمود: * (فصبر جميل والله المستعان على ما تصفون) * (1) كه در اين افسانه آمده است، هتك و توهين به پيامبر ((صلى الله عليه وآله و سلم)) نيست؟
آيا؟ و آيا؟؟؟
شما خواننده عزيز به سؤالهاى فوق پاسخ دهيد.
ظلم دوم:
نسبت بىمبالاتى به پيامبر ((صلى الله عليه وآله و سلم)) در مورد همسرانشان با وجود اينكه پيامبر اكرم ((صلى الله عليه وآله و سلم)) در تمامى جهات سرآمد تمام مخلوق بوده، و خداوند متعال به همين جهت او را به عنوان سيد الأنبياء والمرسلين و خاتم النبيين برگزيده است، در عالم كسى يافت نمى شود كه بتواند ولو در يك مورد معلم اخلاق آن حضرت باشد، تنها مربى او خداى اوست، عقل و ادراكات احدى نمى شود فضيلت اخلاق و حكمتى را درك كند كه پيامبر اكرم ((صلى الله عليه وآله و سلم)) - عقل
كل و هادى سبل - آن را درك نكرده باشد، حسن حجاب و حياء و عفاف براى زنان از امورى نيست كه اهميتش مخفى باشد، بلكه همه عقلاء و ملل مختلف به حسن آن معترفند، هر چند بواسطه هوا و هوس به آن پايبند نباشند و بى بند و بارى نيز قبيح و زشت است و درك آن نياز به عقل و درك بالائى ندارد، مراعات اين مسألة اخلاقى در بندگان خدا از امم گذشته رائج بوده، داستان حضرت موسى ((عليه السلام)) و دختران شعيب كه در قرآن آمده يكى از شواهد گوياى اين مطلب است.
اما در صحيح بخارى مى خوانيم كه هر چه عمر به پيامبر ((صلى الله عليه وآله و سلم)) مى گفت: زنانت را بپوشان، پيامبر ((صلى الله عليه وآله و سلم)) گوش به حرف عمر نمى كرد، نصيحت عمر در پيامبر اكرم ((صلى الله عليه وآله و سلم)) كارساز نمى افتاد.
تا شبى از شبها سوده همسر پيامبر اكرم ((صلى الله عليه وآله و سلم)) از خانه خارج شد او زنى بلند قامت بود، عمر فرياد برآورد آهاى اى سوده! ما تو را شناختيم (اين رفتار عمر به خاطر) حرص بر نزول آيه حجاب بود، پس در اثر اين كار آيه حجاب نازل گرديد (1)،
و نسائى نقل كرد، كه عايشه گفت: با پيامبر ((صلى الله عليه وآله و سلم)) در كاسه گودى حلوا مى خورديم، كه عمر گذشت، پيغمبر ((صلى الله عليه وآله و سلم)) او را دعوت كرد، در هنگام خوردن حلوا، انگشتش به انگشتم خورد، پس گفت: - اوه - اگر پيامبر ((صلى الله عليه وآله و سلم)) از من اطاعت مى كرد هيچ چشمى شما را نمى ديد، آنگاه آيه حجاب نازل شد (1).
اين نسبت بىمبالاتى را همراه با افسانه‌هايى زنند به اوج خود رسانيده اند، گاه مى گويند: پيامبر اكرم ((صلى الله عليه وآله و سلم)) همسرش را بر شانه‌اش سوار كرده بود تا به لهو و رقاصى و بازى بنگرد، گاه مى گويند: همسرش صورت به صورت آن حضرت گذاشته در ملأ عام به تماشاى رقص و پايكوبى مى پرداخت، گاه مى گويند: همسر پيامبر ((صلى الله عليه وآله و سلم)) بر پشتش قرار گرفته و
چانه‌اش را بر شانهء او نهاده بود و از بين شانه و سر حضرت با پيامبر به رقص زن رقاصه اى همراه با كودكان و اراذل نگاه مى كرد.
مثلا بخارى از عايشه نقل مىكند: روز عيدى چند نفر سودانى با وسائل لهو (درق وحراب) بازى مى كردند، من از پيغمبر خواستم، يا پيغمبر ((صلى الله عليه وآله و سلم)) به من فرمود: آيا دوست دارى تماشا كنى؟
گفتم: بلى. مرا پشت سر خود ايستاند، من هم صورتم را به صورتش نهاده بودم و او آنان را تشويق مى كرد (1).
و نيز در سنن ترمذى است، از عايشه: پيامبر اكرم ((صلى الله عليه وآله و سلم)) نشسته بودند كه صداى همهمه و هياهويى و فرياد كودكان را شنيدند از جا برخاستند، زن حبشى را ديدند كه مىرقصد و كودكان اطرافش را گرفته اند، پس فرمود: اى عايشه بيا و تماشا كن، آمدم چانه ام را بر شانهء رسول خدا ((صلى الله عليه وآله و سلم)) گذاشته و از بين شانه و سر آن حضرت به رقص آن رقاصه نگاه مى كردم... (2).
افسانه‌هاى بسيارى به عنوان حديث آمده كه ما تنها به همين چند نمونه بسنده مى كنيم، و مىپرسيم:
1 - آيا ممكن است غيرت ديگران نسبت به همسران پيامبر ((صلى الله عليه وآله و سلم)) از آن حضرت بيشتر باشد؟
2 - آيا ممكن است پيامبر اكرم ((صلى الله عليه وآله و سلم)) حسن و خوبى حجاب و عفاف زنان خود را درك نكند كه ديگران به وى تذكر دهند؟
3 - متصور است كه با تذكرهاى پى در پى، پيغمبر ((صلى الله عليه وآله و سلم)) به قبح كرده خود در بىمبالاتى نسبت به همسرانش، " نستجير بالله " پى نبرده و ترتيب اثر ندهد تا آيهء حجاب نازل شود؟
4 - آيا معقول است كه رسول خدا ((صلى الله عليه وآله و سلم)) مرد نا محرمى را دعوت كند تا در ظرف كوچكى با همسرش غذا بخورند، به طوريكه دستهايشان به يكديگر تماس پيدا كند؟
5 - آيا نزول آيات قرآن تابع خواسته و اراده غير خداست؟ كه با ايذاء پيامبر ((صلى الله عليه وآله و سلم)) در مورد همسرش سوده آيهء حجاب نازل شود؟
6 - در تفسير سوره ء احزاب در صحيح بخارى گذشت، كه آزردن سوده بعد از نزول حجاب بوده است.
پس اين حديث چگونه قابل توجيه است؟
7 - آيا اين توجيه تنها براى فضيلت سازى براى آزار دهنده سوده نبوده؟
8 - آيا دعوت پيامبر ((صلى الله عليه وآله و سلم)) عايشه را براى ديدن رقص و بازيگرى در ملأ عام ممكن است؟
9 - آيا شركت پيامبر اكرم ((صلى الله عليه وآله و سلم)) با همسرش در جمع اوباش و كودكان براى ديدن رقص يك رقاصه (و به تعبير ديگر كه در ادامه خود همان افسانه (يا حديث) آمده شركت در جمع شياطين جن و انس) محال نيست؟
10 - آيا اين هتك قابل به زبان آوردن است كه پيامبر اكرم ((صلى الله عليه وآله و سلم)) در جمع تماشاگران حاضر شود و حال آنكه رخ همسرش بر رخ او نهاده شده باشد؟ يا چانه‌اش را بر شانه آن حضرت گذاشته باشد؟
11 - آيا كمى سن عايشه مىتواند توجيه گر نسبت اين رفتارهاى ناروا و قبيح به پيامبر اكرم ((صلى الله عليه وآله و سلم)
) باشد؟
12 - آيا نسبت اين امور شنيعه به ساحت مقدس خاتم الأنبياء ((صلى الله عليه وآله و سلم)) از مصاديق بارز و روشن ظلم به آن حضرت نيست؟
13 - آيا چه كس است كه نفهمد كه اين ظلم و افسانه پردازىها براى مشوه كردن چهره تابناك آن خورشيد درخشنده ء نبوت است؟
پاسخ به سؤالات فوق را به وجدان خوانندگان وا مىگذاريم.
14 - با اين اتهامات چه اهدافى را پى مى گيرند؟
جواب اين سؤال را بايد از لا به لاى تاريخ جستجو كرد، اين نوشتار گنجايش آن را ندارد.
ظلم سوم:
نسبت گرايش به لهو و رقص و غنا به پيامبر اكرم ((صلى الله عليه وآله و سلم)) پيامبر اكرم ((صلى الله عليه وآله و سلم)) قبل از بعثت از آلودگى اخلاقى جامعه رنج مى برد، براى دورى از آن از جامعه كناره مى گرفت، در غار حرا به راز و نياز با خدا مشغول مى شد، تا از لعب و لهو و لغو به دور باشد، چون به نبوت مبعوث گرديد، لغو و لعب و لهو را بسيار نكوهش
مى كرد و زشت مى خواند، خداوند متعال حتى پيروان پيامبر اكرم ((صلى الله عليه وآله و سلم)) را روى گردان از لغو معرفى مىكند، و مى فرمايد:
* (والذين هم عن اللغو معرضون) * (1) " مؤمنان كسانى هستند كه از لغو روى گردانند، " و در آيهء ديگر مى فرمايد:
* (وإذا مروا باللغو مروا كراما) * (2) " چون بر لغو بگذرند بزرگوارانه (با وقار و بدون توجه) از آن مىگذرند. " و در جاى ديگر مى فرمايد:
* (وإذا سمعوا اللغو أعرضوا عنه) * (3) " چون لغو را بشنوند از آن روى مى گردانند. " با چه جرأتى مى توان به روح ملكوتى پيامبر اكرم ((صلى الله عليه وآله و سلم)) كه به واسطه انس با حضرت حق از آنچه غير اوست گسسته بود، نسبت گرايش به لهو و رقص و غنا داد، با وجود اينكه اقتضاء ايمان به آن سيد انبياء روى گردانى از لهو و لغو است، اما متأسفانه، در صحيح بخارى از عايشه آمده است، كه
رسول خدا ((صلى الله عليه وآله و سلم)) بر من وارد شدند، و حال آنكه دو دختر به آواز " بعاث " (1) غنا مى خواندند، پس در بسترش خوابيد و صورتش را برگردانيد، ابوبكر وارد شد، مرا توبيخ كرد و گفت: آواز به سرودهاى شيطانى نزد پيامبر ((صلى الله عليه وآله و سلم))؟!
پس پيامبر ((صلى الله عليه وآله و سلم)) رو به او فرمود و گفت: واگذار آنان را تا بخوانند، چون پيامبر ((صلى الله عليه وآله و سلم)) غافل شد، به آن دو دختر خواننده، چشمك زدم تا بيرون روند (2).
و در حديث ديگريست كه چون ابوبكر گفت: آيا سرودهاى شيطانى در خانه رسول خدا ((صلى الله عليه وآله و سلم))؟!
پيغمبر ((صلى الله عليه وآله و سلم)) فرمود: اى ابوبكر براى هر قومى عيدى است و
اين عيد ماست (1).
و در سنن ترمذى آمده كه پس از بازگشت يكى از جنگها، دختر سياه چهره اى خدمت پيامبر اكرم ((صلى الله عليه وآله و سلم)) آمد، و گفت: يا رسول الله نذر كردم كه اگر شما از جنگ سالم برگرديد، پيش روى شما تنبك زنان آواز و غنا بخوانم، حضرت فرمود: اگر نذر كردى بزن و الا نه، دخترك شروع به نواختن بر تنبك كرد، ابوبكر آمد همچنان مى نواخت، على آمد به كار خود ادامه مى داد، عثمان آمد همچنان مى كوبيد، چون عمر وارد، شد دايره و طبل را به زيرش افكند و بر روى آن نشست، پيغمبر فرمود: اى عمر! شيطان از تو مى ترسد،... (2).
و نيز در سنن ترمذى از عايشه آمده است كه گفت رسول
خدا ((صلى الله عليه وآله و سلم)) نشسته بودند كه هياهو و صداى كودكان را شنيديم، آن حضرت بپاخاست، ديد زن حبشيه‌اى است مىرقصد و اطفال دور او را گرفته اند، فرمود اى عايشه بيا تماشا كن... من نگاه مى كردم، به من مى فرمود: سير شدى؟ سير شدى؟ مى گفتم: نه، ناگاه عمر پيدا شد، مردم پراكنده شدند، پيغمبر ((صلى الله عليه وآله و سلم)) فرمود: مى بينم كه شياطين انس و جن از عمر فرار مى كنند، من نيز برگشتم (1).
افسانه‌هاى فراوانى به عنوان حديث در صحاح اهل سنت آمده كه بر اتهام گرايش پيامبر ((صلى الله عليه وآله و سلم)) بر اين امور دلالت دارد، كه اگر بخواهيم همه آنچه كه بدان دست يافته‌ايم ذكر كنيم، سخن به درازا مى انجامد، از اينرو به همين چند نمونه بسنده مى كنيم، و مىپرسيم:
1 - اين نسبتها به ساحت مقدس حضرت ختمى مرتبت قلب هر مؤمن راستين را به درد نمى آورد؟
2 - آيا پيغمبر ((صلى الله عليه وآله و سلم))، آواز و تغنى دختران نامحرم را گوش مى داد؟
3 - آيا عايشه خانه وحى را محل خواندن سرودهاى جاهليت قرار مى داد (غناء بعاث)؟
4 - آيا پيامبر اكرم ((صلى الله عليه وآله و سلم)) (غناء بعاث) كه تحريك كننده تعصبهاى جاهليت بوده، و در آن هجو قبيله يا سران قبيلهء مخالف بوده و... گوش مى داد؟
5 - آيا ابوبكر مى فهميد اين سرودها شيطانى است اما پيامبر ((صلى الله عليه وآله و سلم)) نمى فهميد؟
6 - يا پيامبر ((صلى الله عليه وآله و سلم)) با وجود اينكه مى دانستند اين آوازها شيطانى است، باز هم به آن علاقه نشان مى دادند؟
7 - چگونه عايشه از نهى از منكر ابوبكر متأثر شد و با اشاره به آن دختران گفت برويد، اما رسول خدا ((صلى الله عليه وآله و سلم)) متنبه نگرديد؟
8 - آيا عيدهاى اسلامى متناسب با عبادت و نماز و شكر الهى است؟ و يا متناسب با رقص و خوانندگى و پايكوبى است؟
9 - در حديث ترمذى، آيا عمل آن دختر سياه، آواز خواندن و
دائره زدن، چون عمل به نذر بود عبادت بود؟ پس چرا چون او از عمر ترسيد، پيغمبر ((صلى الله عليه وآله و سلم)) فرمود: شيطان از عمر مى ترسد؟
10 - و اگر عملى شيطانى و گناه بود چرا پيامبر ((صلى الله عليه وآله و سلم)) اجازه دادند تا او آن عمل شيطانى را مرتكب شود؟
11 - در حديث ديگر ترمذى چگونه پيامبر ((صلى الله عليه وآله و سلم)) به رقص يك زن اجنبيه و نامحرم نگاه مى كردند؟
12 - آيا ممكن است پيامبر ((صلى الله عليه وآله و سلم)) همسرش را به تماشاى رقص دعوت كند؟
13 - چگونه شياطين انس و جن از عمر فرار مى كنند؟ اما از پيامبر اكرم ((صلى الله عليه وآله و سلم)) فرار نمى كنند؟
14 - چگونه پيامبر اكرم ((صلى الله عليه وآله و سلم)) و همسرش عايشه در كنار شياطين به رقص و پايكوبى زن حبشيه به تماشا مى پرداختند؟
15 - اين افسانه و ده‌ها افسانه ديگر در صحاح اهل سنت هتك و ظلم به رسول خدا نيست؟
16 - آنان كه اين افسانه‌ها را ساخته اند، چه اهدافى را پى گيرى مى كردند؟
با تأمل و تدبر به سؤالهاى فوق پاسخ دهيد.
17 - آيا اين احاديث مىتواند فضيلتى را براى خليفه اول و دوم اثبات نمايد، تا آنها را به عنوان فضائل خلفاء آورند؟ چنان كه اين احاديث را به عنوان فضائل و مناقب خلفاء آورده اند.
ظلم چهارم:
نسبت لعن و سب بى جا به پيامبر ((صلى الله عليه وآله و سلم)) صبر و حلم و گذشت و بردبارى پيامبر اكرم ((صلى الله عليه وآله و سلم)) آن قدر بزرگ و عظيم بود، كه نمى توان با مثلهايى همچون كوهها و درياها آن را بيان نمود، خدا او را چنين ستوده: * (و إنك لعلى خلق عظيم) * (1) آن قدر صبور و برد بار در مقابل اذيت و آزار مردم بود، كه گاه تصور مى كردند او نمى فهمد: * (ومنهم الذين يؤذون النبي ويقولون هو أذن) * (2) " و از آنها كسانى هستند كه پيامبر را مىآزارند (و چون عكس العمل از وى
نمى بينند تصور مى كنند كه استهزاء، و ايذاءهاى آنها را نمى فهمد) و مى گويند: او گوش است. " و يا آن قدر باگذشت و مهربانست كه از نشان دادن عكس العمل در مقابل اذيتها حيا مىكند: * (إن ذلكم كان يؤذي النبي فيستحيي منكم) * (1) " اين رفتارهاى شما پيامبر ((صلى الله عليه وآله و سلم)) را مىآزارد و او از شما حيا مىكند، " پيامبر اكرم ((صلى الله عليه وآله و سلم)) مظهر رحمت و لطف الهى است.
* (فبما رحمة من الله لنت لهم) * (2) " و به رحمت از خداوند براى آنها نرم خوى و مهربان گرديدى. " و خدا پيامبر را: * (بالمؤمنين رئوف رحيم) * (3) توصيف مىكند، نه تنها پيامبر ((صلى الله عليه وآله و سلم)) نسبت به مؤمنين رئوف و رحيم بود، بلكه وى نسبت به كفار نيز شفقت و مهربانى داشت، چون او را مىآزردند سنگ بر پا و دندان او مى زدند، بجاى اينكه آنان را نفرين كند مى گفت: " اللهم ارحم قومى فإنهم لا يعلمون " بار الها بر قوم من رحم كن، چون آنان نادانند،
پيامبر رحمة للعالمين را، آن مظهر اتم رئوفيت خدا را، كه دهها آيه ديگر او را به صبر و استقامت و گذشت و رأفت و مهربانى ستوده است، برخى از افسانه پردازان " فظ غليظ القلب " معرفى كرده اند، آن صفتى كه خدا پيامبرش را از آن به گفته‌اش * (ولو كنت فظا غليظ القلب لانفضوا من حولك) * (1) " و اگر خشن و سنگدل بودى از اطرافت پراكنده مى شدند " تنزيه فرموده است، او را انسانى بدخوى كه بواسطهء خشم و عصبانيت و گاه بواسطه سرگرمى زبان به فحش و ناسزا مى گشوده معرفى كرده اند، بدون توجه به اينكه آنچه پيامبر اكرم ((صلى الله عليه وآله و سلم)) مى فرمايد: وحى است: * (و ما ينطق عن الهوى إن هو إلا وحي يوحى) * (2) در صحيح مسلم احاديث متعددى از ابو هريره و عايشه آورده است كه پيغمبر ((صلى الله عليه وآله و سلم)) فرمود: خدايا من بشرم، غضب مى كنم، همانطور كه بشر غضب مىكند، پس هر مؤمنى را كه آزردم، دشنام دادم، ناسزا گفتم، لعن كردم، تازيانه زدم، آن را براى وى كفاره
گناهان، رحمت، وسيله قرب، اجر و درجه در روز قيامت قرار بده (1).
و از انس بن مالك نقل كرده، كه ام سليم دختر يتيمى را سرپرستى مى كرد، روزى پيامبر ((صلى الله عليه وآله و سلم)) آن دخترك يتيم را ديد، فرمود: آهاى دختر، بزرگ شدى، سنت بيشتر نشود، دختر گريه كنان به نزد ام سليم رفت، ام سليم پرسيد چه شده؟ دختر گفت: پيامبر مرا نفرين كرد كه ديگر نمانم و سنم افزون نگردد، ام سليم چادر سر كرد، با عجله خدمت پيامبر ((صلى الله عليه وآله و سلم)) رفت، و گفت: يا نبى الله يتيمم را نفرين كردى؟
پيغمبر ((صلى الله عليه وآله و سلم)) خنديد، و سپس فرمود: اى ام سليم، مگر نمى دانى؟ من با خدا شرط كرده ام كه من بشرم، همانطور كه بقيهء بشر راضى مى شوند راضى مى شوم و همان طور كه بقيه غضب مى كنند خشمگين مى گردم، پس هر كس از امتم را دعا كردم به دعائى كه سزاوار آن نيست، آن را براى او پاكيزگى و نظافت و قربت قرار بده كه به آن در روز قيامت به تو تقرب جويد (2)،
در اين باب نيز تنها به همين چند حديث بسنده كرده و مىپرسيم:
1 - آيا اين احاديث پيامبر اكرم ((صلى الله عليه وآله و سلم)) را شخص تندخو و محكوم غرائز حيوانى معرفى نمى كند؟
2 - آيا بشر بودن، مجوز فحش دادن، ناسزا گفتن، لعن كردن به ناحق است؟
3 - اگر غضب عذر است پس چرا از پيغمبر ((صلى الله عليه وآله و سلم)) آمده است " سباب المسلم فسوق " (1) دشنام به مسلمان فسق است؟
4 - آيا اقتضاء رضا و غضب در بشر ظلم و بىعدالتى است؟
5 - آيا كسى كه محكوم غضب و رضاى كور كورانه است كه به ناحق دعا مىكند، فحش مىدهد، مىتواند أسوه و الگو باشد؟
6 - در افسانهء ام سليم چرا پيغمبر ((صلى الله عليه وآله و سلم)) يتيمى را افسرده و گريانيد؟
7 - ممكن است يك فرد متدين و عاقل معمولى يتيمى را بيازارد و سپس بخندد؟
8 - اتهاماتى كه در اين احاديث است به كسى كه غضب و رضايش تابع غضب و رضاى خدا است ظلمى عظيم نيست؟
9 - مگر به مقتضاى احاديث صحيح و فراوان آنان كه پيامبر ((صلى الله عليه وآله و سلم)) را به غضب آورند خدا را به غضب نمى آورند؟
10 - ممكن است كسى خدا را به غضب آورد و بواسطه اين عمل شنيع مستحق پاداش و اجر اخروى شود؟ بر درجاتش افزوده شود؟
11 - آيا آنان كه پيغمبر ((صلى الله عليه وآله و سلم)) را با آن همه صبر و حلمش به غضب وا مىداشتند او را اذيت نكرده بودند؟
12 - آن كس كه پيامبر ((صلى الله عليه وآله و سلم)) را آن قدر اذيت كند تا از او
خشمگين شود، چرا مشمول اين آيه شريفه و مصداق آن نباشد؟
كه فرموده است: * (إن الذين يؤذون الله ورسوله لعنهم الله في الدنيا والآخرة وأعد لهم عذابا مهينا) * (1) " آنان كه خدا و رسول خدا را مىآزارند، در دنيا و آخرت خدا آنان را لعن مىكند و عذابى خوار # كننده براى آنان آماده فرموده است.
13 - آيا ممكن است آن كس كه * (ما ينطق عن الهوى) * بنا حق كسى را نفرين كند و يا لعن و سب نمايد؟
14 - چرا كلام پيامبر اكرم ((صلى الله عليه وآله و سلم)) در مورد افراد، همچون سخنانش در موارد ديگر حجت نباشد؟
15 - چگونه جرح علماء تراجم و رجال براى مجروحين فضيلت نباشد؟ اما جرح و لعن پيامبر اكرم ((صلى الله عليه وآله و سلم)) براى ملعونان به زبان مبارك آن حضرت فضيلت باشد؟
16 - آيا نمى توان گفت ظالمين به آن حضرت، آنان كه پيامبر را آزرده اند، با جعل اين احاديث بر ظلم خود افزوده، تا فرمايشات آن حضرت را درباره بزرگان خود و يا خود بى اثر كنند؟
همانطور كه ناگفته براى هر مسلمانى روشن و مسلم است، پيامبر اكرم ((صلى الله عليه وآله و سلم)) در تمام صفات كمال در قلهء رفيع آن قرار دارد، تا بتواند براى همهء بشريت الگو و نمونه باشد، متأسفانه در تمام اين زمينه‌ها وى مورد ظلم قرار گرفته است، و احاديثى يا به تعبير ديگر، افسانه‌هايى ساخته اند تا از عظمت و قدر و مقام شامخ وى بكاهند، و او را همسنگ برخى از اصحابش بلكه پست تر از آنها جلوه دهند، غير از نمونه‌هائى كه ذكر شد در زمينه‌هاى ديگرى همچون پست جلوه دادن عبادات، نظافت، صداقت، امانت،... و تقوى او نيز افسانه‌هايى ساخته اند كه در مجموعه‌هاى حديثى اهل سنت جمع آورى شده كه ما بواسطه اختصار در مورد ظلم به شخص آن حضرت به آنچه ذكر شد اكتفاء مى نمائيم.
ب) ظلم به پيامبر ((صلى الله عليه وآله و سلم)) از ناحيهء ظلم به اصحابش اصحاب وفادار پيامبر اكرم ((صلى الله عليه وآله و سلم)) تنها در دوران قبل از هجرت پيامبر اكرم ((صلى الله عليه وآله و سلم)) به جرم وفادارى به آن حضرت شكنجه نمى شدند، بلكه پس از رحلت آن حضرت نيز شكنجه و آزار بيشترى را متحمل گرديدند، اگر در مكه معظمه دو نفر، " ياسر و سميه " به شهادت رسيدند، پس از پيامبر اكرم ((صلى الله عليه وآله و سلم)) گروهى از صحابه و تابعين به واسطهء پايدارى در دفاع از اسلام در زير شكنجه به شهادت رسيده اند.
قابل توجه است كه بسيارى از كسانى كه مورد شكنجه قرار گرفته و يا شهيد شده اند، مورد ستايش و توصيه پيامبر ((صلى الله عليه وآله و سلم)) نيز قرار گرفته بودند.
به عنوان نمونه به چند نفر از آنها اشاره مىشود:
صحابى اول: ابوذر غفارى كسى كه ذهبى مى گويد: وى در زهد، راستگوئى، علم و عمل سرآمد بود، او بر سخن حق اصرار مى وزيد، در راه خدا از سرزنش كنندگان باكى نداشت (1). در زمان جاهليت نيز خدا پرست بود، او هيچ گاه بت نپرستيد (2).
ابن اثير مى گويد: از بزرگان و فضلاء اصحاب پيامبر ((صلى الله عليه وآله و سلم)) و پنجمين كسى بود كه اسلام آورد (3).
ابن حجر عسقلانى مى گويد: او به زهد و راستگويى مشهور است (4).
ابوذر مورد توجه خاص پيامبر ((صلى الله عليه وآله و سلم)) بود، ذهبى آورده است:
پيامبر اكرم ((صلى الله عليه وآله و سلم)) در مجالسشان با گفتگوى با ابوذر شروع به سخن مى كردند و اگر او در مجلس نبود سراغش را مى گرفتند (5).
در توثيق و صداقت ابوذر همين بس كه پيامبر اكرم ((صلى الله عليه وآله و سلم)) بر راستگوئى وى گواه است (1).
گاه پيامبر اكرم ((صلى الله عليه وآله و سلم)) پس از ابراز وفادارى ابوذر به آن حضرت بر راستگوئى وى شهادت مىدهد. چنان كه ذهبى مى گويد:
نبى اكرم ((صلى الله عليه وآله و سلم)) فرمود: كدام يك از شما در روز قيامت كه با من ملاقات مى كنيد، بر همان حالى است كه من در اين دنيا از او جدا شده ام؟ ابوذر گفت: من.
پيغمبر ((صلى الله عليه وآله و سلم)) فرمود: آسمان بر كسى سايه نيافكنده و زمين بار كسى را تحمل ننمود است كه در گفتار راستگوتر از ابوذر باشد، هر كسى دوست دارد به زهد عيسى ((عليه السلام)) بنگرد، به ابوذر نظر كند (2).
پيامبر اكرم ((صلى الله عليه وآله و سلم)) در صفات مختلفى وى را به عيسى بن مريم ((عليه السلام)) تشبيه نموده است.
از ابو هريرة نقل شده كه پيامبر اكرم ((صلى الله عليه وآله و سلم)) فرمود: هر كس
دوست دارد به تواضع عيسى بن مريم نظر كند به ابوذر نگاه كند (1).
ابن اثير آورده: نبى اكرم ((صلى الله عليه وآله و سلم)) فرمود: ابوذر در امت من بر زهد عيسى بن مريم ((عليه السلام)) است (2).
و نيز از آن حضرت نقل شده كه فرمود: به محبت و دوستى چهار نفر از اصحابم امر شده ام و خدا به من خبر داده است كه آنها را دوست دارد. و آنان على ((عليه السلام)) و ابوذر و سلمان و مقدادند (3).
كسى كه اين چنين مورد علاقه و توجه پيامبر اكرم ((صلى الله عليه وآله و سلم)) قرار داشته باشد، طبعا از آن حضرت بهره‌هاى زيادى برده است و همانطور كه از ذهبى نقل شد سرآمد مردم از جهت علم و عمل خواهد بود، و چنان كه از امير المؤمنين على ((عليه السلام)) نقل شده كه فرمود: ابوذر علمى را از پيامبر اكرم ((صلى الله عليه وآله و سلم)) دريافت كرده كه مردم از تحمل آن ناتوانند (4).
و بهترين و مناسبترين افراد براى ابلاغ سنت پيامبر اكرم ((صلى الله عليه وآله و سلم)) افرادى همچون ابوذرند، احمد بن حنبل نقل كرده كه ابوذر گفت: رسول خدا ((صلى الله عليه وآله و سلم)) پنج مرتبه از من بيعت گرفتند و هفت مرتبه پيمان و ميثاق بستند و نه مرتبه خدا را بر من شاهد گرفتند كه از سرزنش هيچ سرزنش كننده اى در راه خدا نهراسم (1).
ابوذر پس از رحلت پيامبر اكرم ((صلى الله عليه وآله و سلم)) لازمه آنچه از توصيف و تجليل از ابوذر در احاديث پيامبر اكرم ((صلى الله عليه وآله و سلم)) گذشت، اين است كه پس از آن حضرت وى مرجع و مورد توجه جامعه قرار گيرد.
اما پس از پيغمبر ((صلى الله عليه وآله و سلم))، زبان ابوذر را بستند. و وى را از بيان سخنان راست و هدايتگرش منع كردند، ذهبى در سير اعلام النبلاء نقل مىكند: يكى از محدثين مى گويد: خدمت ابوذر رسيدم
در حالى كه وى در نزد جمره وسطى نشسته بود، گروهى اطراف او را گرفته بودند و از او مسألة مى پرسيدند، مردى آمد و بالاى سرش ايستاد و گفت: مگر امير المؤمنين (عمر يا عثمان) تو را از جواب مسألة گفتن منع نكرده است، ابوذر سرش را بالا كرد و گفت: تو بر من به عنوان جاسوس گماشته شده اى؟ اگر مى خواهى با شمشيرت گردن مرا بزن. من مى خواهم كلامى كه از پيامبر اكرم ((صلى الله عليه وآله و سلم)) شنيده ام انفاذ و اداء كنم، قبل از آنكه شما مرا مجازات كنيد (1).
روايت شده، پيامبر اكرم ((صلى الله عليه وآله و سلم)) اين سرنوشت را براى اين يار با وفا و فداكار خود پيش بينى فرموده، و ابوذر نيز از آن حضرت كسب تكليف كرده بود، وى از پيغمبر ((صلى الله عليه وآله و سلم)) پرسيده بود:
آيا با آنان كه بين من و امر شما حائل و مانع مى شوند بجنگم؟
پيغمبر فرمود بود: نه (2).
ابوذر به جرم وفاداريش نسبت به پيامبر اكرم ((صلى الله عليه وآله و سلم)) اذيتها و آزارهاى فراوانى را متحمل شد، تا عاقبت همانطور كه پيغمبر اكرم ((صلى الله عليه وآله و سلم)) فرموده بودند، تبعيد گرديد.
اكثر علماء رجال و تراجم أهل سنت اين حديث را از رسول خدا ((صلى الله عليه وآله و سلم)) نقل كرده اند، كه فرمود: خداى رحمت كند ابوذر را زندگى مىكند به تنهائى، مىميرد تنها و غريبانه، روز قيامت محشور مىشود تنها، پس داستان مرگ ابوذر را بيان فرمود (1).
اين مصيبت تلخ كه پيامبر ((صلى الله عليه وآله و سلم)) از آن خبر داده بود را ذهبى در سير اعلام النبلاء از ابن مسعود چنين نقل كرده است:
هنگامى كه عثمان ابوذر را به ربذه تبعيد نمود، و ابوذر در آنجا در سختى و تنگنا قرار گرفت، و با او كسى جز زن و غلامش نبود، به آنها وصيت كرد، كه چون مردم، مرا غسل دهيد، كفن كنيد، و جنازه ام را بر سر راه بگذاريد. و به اول كاروانى كه مى گذرد، بگوئيد: اين ابوذر است، ما را كمك كنيد.
جنازه را سر راه گذاشتند، ابن مسعود با كاروانى كه سرپرستى آن را داشت، آمد، نزديك بود شتر جنازه را لگد كند، پس غلام به پا خواست و گفت: اين ابوذر صحابى پيامبر ((صلى الله عليه وآله و سلم)) است، ابن مسعود شروع به گريه كرد، و گفت: صدق رسول الله ((صلى الله عليه وآله و سلم)) كه فرمود: راه مى روى تنها، مىميرى تنها، مبعوث مى شوى تنها (1).
بايد از تاريخ پرسيد:
1 - جرم ابوذر چه بود؟
2 - او هواى حكومت داشت؟ مگر پيامبر اكرم ((صلى الله عليه وآله و سلم)) زهد او را به عيسى بن مريم تشبيه نفرموده بود؟
3 - او دروغ مى گفت؟ مگر پيامبر اكرم به راستگوئى وى شهادت نداده بودند؟
4 - ابوذر مگر از اصحاب مورد علاقه پيامبر اكرم ((صلى الله عليه وآله و سلم)) نبود؟
5 - مگر سخن او غير از ابلاغ امر پيامبر ((صلى الله عليه وآله و سلم)) بود؟
6 - مگر او كسى نبود كه پيامبر اكرم او را چنين ستوده بود " لا يخاف في الله لومة لائم " در راه خدا از سر زنش هيچ كس نمىهراسد؟
7 - مگر ابوذر براى وفاى به وعده اى كه به پيغمبر داده بود - كه از سرزنش سرزنش كننده اى در راه خدا نترسد - سخن نمى گفت؟
8 - چرا خليفه وقت سخن گفتن او را منع كرده بود؟
9 - چرا بر ابوذر صحابى راستگوى پيغمبر جاسوس گماشته بودند كه حرف نزند؟
10 - آيا خبر دادن پيامبر اكرم ((صلى الله عليه وآله و سلم)) و مرگ او در غربتش بيان ظلمى كه به وى خواهد شد نبود؟
11 - چرا ابوذر را تبعيد كردند؟
12 - ابن مسعود چون مرگ دلخراش ابوذر را در غربت ديد، چرا گريست و گفت: صدق رسول الله ((صلى الله عليه وآله و سلم))؟
13 - ظلمى كه به ابوذر مى شد چون به واسطه نقل فرمايشات
پيامبر اكرم ((صلى الله عليه وآله و سلم)) و وفادارى او نسبت به آن حضرت بود، آيا قبل از آنكه ظلم به ابوذر باشد، ظلم به پيامبر ((صلى الله عليه وآله و سلم)) نبود؟
يا رسول الله! اگر مشركان براى اينكه سخنانت را نشنوند، فرار مى كردند و يا گوش خود را مى گرفتند، پس از تو براى اينكه سخنانت را نشنوند، فرد مورد علاقه تو را، آنكه مأمور بودى او را دوست بدارى، كسى كه خدا به تو خبر داده بود وى را دوست دارد، بر آن عاشق دلباخته باوفايت ابوذر مأمور گماشتند، وى را تبعيد كردند، تا عاقبت در غربت با وضعيتى دلخراش و اسفبار رحلت نمود و مصداق مرثيه‌اى كه براى او گفته بودى تحقق يافت.
صحابى دوم: حجر بن عدى، او كسى است كه بواسطهء خوبىاش به حجر الخير معروف شد.
ذهبى مى گويد: ابو عبد الرحمن الشهيد، او از اصحاب پيامبر (صلى الله عليه وآله و سلم) بود و در جهاد با پيامبر ((صلى الله عليه وآله و سلم)) شركت كرده است، وى با شرافت بود، فرماندهى لائق، كسى بود كه در امر به معروف پاى برجا بود، در نهى از منكر پيش قدم بود، از شيعيان على ((عليه السلام)) بود،
در جنگ صفين به عنوان فرماندهى شركت داشت، وى شخصى خير انديش و متعبد بود (1).
حجر بن عدى و پدرش عدى بن حاتم و جمعى از علاقه مندان به پيامبر اكرم ((صلى الله عليه وآله و سلم)) و اهل بيتش به واسطه وفاداريشان شكنجه ديده و سپس بسيارى از آنها شربت شهادت نوشيده اند كه پيامبر اكرم ((صلى الله عليه وآله و سلم)) مصائب آنها را پيش بينى فرموده است.
يكى از دوستان حجر را نزد ابن زياد آوردند ابن زياد به وى گفت:
اى دشمن خدا! درباره ابو تراب چه مى گوئى؟ گفت: ابو تراب را نمى شناسم، ابن زياد گفت: خوب مى شناسى، گفت: نمى شناسم، ابن زياد گفت: على بن ابى طالب را نمى شناسى؟ گفت: چرا، ابن زياد گفت: همان ابو تراب است، مرد گفت: او ابو الحسن و الحسين ((عليهما السلام)) است...
ابن زياد گفت: درباره او چه مى گوئى: گفت: بهترين سخنى كه درباره بنده اى از بندگان مؤمن خدا مى گويم،
ابن زياد دستور داد تا با چوب بر گردنش بكوبند تا به زمين بچسبد، پس از آن پرسيد درباره على ((عليه السلام)) چه مى گوئى؟ گفت: هر چه كنى جز آنچه از من شنيدى نخواهى شنيد.
ابن زياد گفت: يا على ((عليه السلام)) را لعن كن و يا گردنت را مى زنم، او گفت: بزن، و با اين كار من سعادتمند و تو بدبخت خواهى شد.
سپس دستور داد تا او را به غل و زنجير كشيده به زندان افكندند (1) به هر حال، حجر بن عدى و گروهى را به جرم وفادارى و محبت پيامبر ((صلى الله عليه وآله و سلم)) و اهل بيت آن حضرت گرفتند و به نزد معاويه فرستادند. و معاويه دستور داد آنها را به عذرى برده و بكشند.
چون به روستاى عذرى رسيدند، حجر سؤال كرد: اين روستا چيست؟ گفتند: عذرى. گفت: حمد و سپاس، خداى را كه من اول مسلمانى هستم كه با غل و زنجير به روستائى مى آورند كه سگهاى آن در راه خدا عوعو كرده اند.
پس هر يك از آن مردان خدا را به يكى از أهل شام سپردند، تا
آنان را به شهادت رسانند.
حجر را به حمير سپردند، او را براى كشتن آماده كرد، حجر فرمود: مرا رخصت دهيد تا دو ركعت نماز بخوانم، پس وضو ساخت، و دو ركعت نماز خواند، نمازش به طول انجاميد، به او گفته شد، آيا از ترس مرگ نمازت را طولانى كردى؟ چون از نماز فارغ شد، فرمود: هيچ گاه وضو نگرفتم مگر اينكه نماز خواندم، و هيچ گاه نمازى به مختصرى اين نماز نخوانده ام، اگر مى خواستم بترسم آنگاه مى ترسيدم كه شمشير برهنه، كفنهاى آماده و قبر كنده شده را ديدم...
چون خواستند حجر را سر ببرند، گفت: خداوندا! ما شكايت مى آوريم از امتمان، اهل عراق بر ما شهادت دادند، و اهل شام ما را كشتند (1).
ابن كثير مى گويد: معاويه بر عايشه وارد شد، عايشه گفت: چرا أهل عذراء، حجر و اصحابش را كشتى؟ معاويه گفت: كشتن آنها را به صلاح امت و بودن آنها را فساد براى امت مى ديدم، عايشه گفت: از
رسول خدا ((صلى الله عليه وآله و سلم)) شنيدم كه مى فرمود: زود است كه كسانى در عذراء كشته شوند كه خداوند و اهل آسمان (بواسطه آن جنايت) غضب كنند (1).
آيا مى دانيد؟
1 - حجر بن عدى - حجر الخير - به چه جرمى به غل و زنجير كشيده شد؟
2 - او ويارانش را چرا به مسلخ و قربانگاه بردند؟
3 - غير از وفادارى به پيامبر ((صلى الله عليه وآله و سلم)) و اهل بيتش ((عليهم السلام)) جرم ديگرى داشت؟
4 - او مگر به قول ذهبى - " أمارا بالمعروف " كوشا در امر به معروف نبود؟
5 - او مگر به قول ذهبى - " مقدما على الانكار " پيشتاز در نهى از منكر نبود؟
6 - آيا امر به معروف و نهى از منكر جرم بود؟
7 - حجر كه به قول ذهبى - ذا صلاح وتعبد - بود چگونه كشته شدنش به صلاح امت بود؟
8 - حجر كه چون منبع هر خير و بركتى بود، كه حجر الخير لقب گرفت، چگونه بودنش موجب فساد براى امت بود؟
9 - آيا محبت خاندان رسول خدا ((صلى الله عليه وآله و سلم)) و ترك ناسزا گفتن به برادر، وصى، داماد و خليفهء خاتم الأنبياء جرمى است كه مجازاتش اعدام است؟
10 - آيا مى توان گفت آنچه خدا و اهل آسمان را به خشم و غضب وا مىدارد، نتيجه اجتهاد معاويه صحابى پيغمبر ((صلى الله عليه وآله و سلم)) است، پس جنايت نيست؟
11 - چه كسى است كه نفهمد دشمنى با اهل بيت پيغمبر ((صلى الله عليه وآله و سلم))، با آنان كه شأن نزول آيه تطهيرند، با آنان كه شأن نزول آيه مباهله اند، با آنان كه... نمى تواند نتيجه اجتهاد باشد؟
12 - چه كسى است كه نفهمد اين دشمنىها ادامه دشمنى مشركين قريش به سركردگى ابو سفيان، بلكه اوج آن دشمنىها و ظلمهاى به پيامبر اكرم ((صلى الله عليه وآله و سلم)) است؟
صحابى سوم: محمد بن ابى بكر:
محمد فرزند ابوبكر خليفهء اول مادرش اسماء بنت عميس بود.
ابن حجر نقل مىكند: پيامبر اكرم ((صلى الله عليه وآله و سلم)) او را محمد ناميد (1)، اسماء بعد از ابوبكر با على ((عليه السلام)) ازدواج نمود، محمد در دامان أمير المؤمنين على ((عليه السلام)) پرورش يافت، (2). امير المؤمنين ((عليه السلام)) وى را بسيار دوست مى داشت، محمد در جنگ جمل و صفين در خدمت امير المؤمنين ((عليه السلام)) بود، و سپس آن حضرت وى را والى مصر نمود.
ابن عبد البر مى گويد: امير المؤمنين ((عليه السلام)) محمد را مى ستود، او را بر ديگران برترى مى داد، او اهل عبادت و كوشش بود... وى از برترين مردم زمانش بود (3).
محمد بن أبي به كر را به جرم وفادارى به خاندان پيامبر
اكرم ((صلى الله عليه وآله و سلم)) به بهانه اتهام شركت در قتل عثمان به شهادت رساندند.
اكثر مورخان أهل سنت تلاش على ((عليه السلام)) و خاندانش را در پيش گيرى از قتل عثمان نقل كرده اند، محمد بن ابى بكر چون پرورش يافته دست آن حضرت بود جزء همين خاندان به حساب مى آمد، او به رهنمودها و دستورات امير المؤمنين ((عليه السلام)) كاملا پايبند و مطيع بود.
ابن جوزى مى گويد: هنگامى كه عثمان محاصره بود، امير المؤمنين ((عليه السلام)) فرزندش حسن ((عليه السلام)) را به سوى عثمان در ميان آنان كه وى را محاصره كرده بودند فرستاد، تا به آنها اعتراض كند، پس بر آنها فرياد زد و آنها را منع كرد و فرمود: نيكان مى دانند كه لشكر ذى المروة وذى خشب و اعوض (كه از بصره و عراق و مصر آمده اند)، به زبان پيامبر اكرم ((صلى الله عليه وآله و سلم)) ملعون مى باشند، برگرديد خدا با شما نيست (1).
و نيز نقل كرده كه مهاجمين بر عثمان، گروهى را به سركردگى خالد بن ملجم بر حضرت امير المؤمنين ((عليه السلام)) گماشتند، تا وى به
دفاع از عثمان نرود، و گفتند: اگر حركت كرد او را بكشيد و چون امير المؤمنين خود نتوانست به دفاع از عثمان برود، فرزندش حسن ((عليه السلام)) را فرستاد تا از عثمان حفاظت كند، و چون آب را بر روى عثمان بستند على ((عليه السلام)) آمد و فرمود كار شما نه به كار مؤمنان و نه به كار كافران مى ماند (1).
در هر صورت على بن ابى طالب ((عليه السلام)) و ياران و خاندان او نه تنها شريك در قتل عثمان نبودند، بلكه از كسانى بودند كه مردم را از اين كار منع مى كردند، اما پس از قتل عثمان، آن را وسيله ظلم به خاندان پيامبر اكرم ((صلى الله عليه وآله و سلم)) قرار دادند، و به عنوان خون خواهى عثمان با على ((عليه السلام)) جنگيدند و از آن جمله محمد بن ابى بكر را متهم به مباشرت در قتل عثمان نمودند، تا شهادت جانگداز وى را بتوانند توجيه كنند.
ذهبى مى گويد: هنگاميكه محمد بن ابى بكر را مى خواستند بكشند، مى گفت: حرمت ابوبكر را در مورد من حفظ كنيد، اما معاوية
بن حديج صحابى، به سخن او اعتنائى نكرد و گفت: تو 80 نفر از قوم مرا (در جنگ جمل) در خون خواهى عثمان، كشته اى، وى محمد بن ابى بكر را به شهادت رساند، بدن پاك وى را در شكم الاغ مرده اى جا سازى كرد و به آتش سوزاند (1).
اين معاوية بن حديج، كه از طرف معاويه بن ابى سفيان براى قتل محمد بن ابى بكر فرستاده شده بود، كسى است كه ذهبى نقل مىكند: او از همه بيشتر به على ((عليه السلام)) دشنام مى داد، امام حسن ((عليه السلام)) به او فرمود: تو على ((عليه السلام)) را دشنام مى دهى؟ او حيا كرد و جواب نداد، امام حسن ((عليه السلام)) فرمود: بدان به خدا قسم اگر روز قيامت بر حوض كوثر بر على ((عليه السلام)) وارد شوى - و من نمى بينم كه بر او وارد شوى - خواهى يافت او را كه دامن بالا زده، و پرچمهاى منافقين را از حوض دور مىكند، مانند دور كردن شتران بيگانه از گله شتر، و گفته خداوند صادق، تحقق مى يابد كه فرمود: * (وقد خاب من افترى) * (2).
بايد براى پرسشهاى ذيل پاسخى جستجو كرد:
1 - چرا محمد بن ابى بكر را با آن وضع فجيع كشتند؟
2 - آيا او در قتل عثمان شركت داشت؟
3 - ممكن است كسى را كه ابن عبد البر مى گويد: " كان من أفضل أهل زمانه " در قتل عثمان شريك باشد؟
4 - مىشود كسى را كه با على ((عليه السلام)) مخالفت كرده، و به هشدار امام حسن گوش نداده امير المؤمنين ((عليه السلام)) او را بستايند و از ديگران برتر بدانند؟
5 - آيا ممكن است كسى كه پرورش يافته دامان على ((عليه السلام)) است، مطيع و فرمانبردار از اوست، در دفاع از عثمان، مقابل على ((عليه السلام)) بايستد؟
6 - ممكن است امير المؤمنين، كسى را كه با او مخالفت كرده والى مصر كند؟
7 - آيا نمى توان مطمئن شد، كه جرم اصلى محمد بن ابى بكر وفادارى به خاندان پيامبر اكرم ((صلى الله عليه وآله و سلم)) وعلى ((عليه السلام)) بود؟
8 - چه كسى است كه نداند حربه اتهام شركت در قتل عثمان بهانه اى براى سركوب حاميان اهل بيت نبوت بود؟
9 - چگونه مى توان سوزاندن پيكر پاك محمد بن ابوبكر ((رضى الله عنه)) را در ميان شكم الاغ مرده توجيه كرد؟
10 - آيا اين جنايت نتيجهء اجتهاد معاوية بن حديج صحابى بود؟
تا به عدالتش زيانى وارد نكند؟ يا كينه توزى با خاندان پيامبر اكرم ((صلى الله عليه وآله و سلم))؟
11 - آيا كشتن محمد بن ابى بكر هم به صلاح امت بود؟ آتش زدنش چطور؟
در جيفه الاغ قرار دادنش چطور؟
12 - آيا براى اين رفتار به جز بازتاب كينه توزى و عداوت با خاندان پيامبر ((صلى الله عليه وآله و سلم)) مى توان توجيه ديگرى جست؟
13 - اگر چنين است، آيا اين رفتار، قبل از آنكه ظلم به اين صحابى بزرگوار پيامبر ((صلى الله عليه وآله و سلم)) باشد، ظلم به خود رسول خدا ((صلى الله عليه وآله و سلم)) نيست؟
اگر بخواهيم، ظلم به پيامبر اكرم ((صلى الله عليه وآله و سلم))، از ناحيه اصحابش را، با بيان شرح حال همه صحابه اى كه به جرم وفادارى به پيامبر ((صلى الله عليه وآله و سلم)) و خاندانش مورد هتك و اذيت و شكنجه قرار گرفته اند و يا به شهادت رسيده اند را توضيح دهيم بحث به درازا مى انجامد و اين نوشتار را گنجايش آن نيست، از اين رو تنها به همين چند نمونه اكتفا مىشود.
ج) ظلم به پيامبر اكرم ((صلى الله عليه وآله و سلم)) از ناحيهء ظلم به اهل بيتش پيامبر اكرم ((صلى الله عليه وآله و سلم)) پس از تحمل رنج و مشقت فراوان در راه تبليغ رسالت و احياء امت رحلت فرمود، و به عنوان تنها يادگار و بازمانده ء خود و دوام بخش اهداف مقدسش، دو چيز را باقى گذاشت و فرمود:
" اني تارك فيكم الثقلين: كتاب الله وعترتي أهل بيتى " (من در ميان شما دو يادگار ارزنده و گرانبها باقى مى گذارم: كتاب خدا (قرآن) و عترتم، أهل بيتم.) و بر اين سخن آن چنان پافشارى كرد كه پس از او اين كلام همچون كلام خدا ثابت بماند.
به همين جهت آن قدر حديث ثقلين در كتب شيعه و سنى تداول يافت كه هيچ قدرتى توان حذف آن را از متن اسلام ندارد، تا جائى كه ترديدى در صدور آن از رسول خدا ((صلى الله عليه وآله و سلم)) باقى نماند (1) و با فرمايشش كه فرمود:
" لن يفترقا حتى يردا علي الحوض " (اين دو از هم جدا نمى شوند تا در قيامت در نزد حوض بر من وارد شوند،) فهماند آنكه اهل بيت را رها كند، در واقع قرآن را نيز رها كرده است، و نيز براى معرفى اهل بيتش آن قدر اصرار ورزيده كه تنها حاكم حسكانى، در كتاب شواهد التنزيل حدود 136 حديث در معرفى اهل بيت و تفسير آيه تطهير نقل كرده است كه بسيارى از اين حديثها در ملأ عام از آن حضرت ابراز مى گرديد.
نقل شده است كه پيامبر اكرم ((صلى الله عليه وآله و سلم)) مدتى روزى پنج مرتبه در موقع نماز كه مردم در مسجد جمع بودند در خانه على ((عليه السلام)) - كه داخل مسجد بود - مى آمد، با صداى بلند مى فرمود:
" السلام عليكم ورحمة الله وبركاته أهل البيت: * (إنما يريد الله ليذهب عنكم الرجس أهل البيت ويطهركم تطهيرا) * از آن جمله سيوطى در تفسير در در المنثور از ابن عباس نقل مىكند: كه ما شاهد بوديم كه رسول خدا ((صلى الله عليه وآله و سلم))، نه ماه هر روز در اوقات همه نمازها در خانه على بن ابى طالب ((عليه السلام)) مى آمد و مى فرمود:
" السلام عليكم ورحمة الله وبركاته أهل البيت: * (إنما يريد الله ليذهب عنكم الرجس أهل البيت ويطهركم تطهيرا) * الصلاة " همانا (خدا اراده فرموده است كه پليدى را از شما خاندان بزدايد وشما را پاكيزه كند يك نوع پاكيزگى خاصى. خداى شما را رحمت كند، نماز.) اين كار را روزى پنج مرتبه انجام مى داد (1).
احاديث فراوانى به اين مضمون آمده است كه برخى از صحابه ده ماه، گروهى نه ماه، جمعى هشت ماه، برخى شش ماه و جماعتى چهار ماه اين جريان را درك كرده و مشاهده نموده بودند.
در منزل على ((عليه السلام)) هنگام رحلت پيامبر اكرم ((صلى الله عليه وآله و سلم)) چهار نفر زندگى مى كردند:
على، فاطمه، حسن و حسين ((عليهم السلام)) كه پيامبر ((صلى الله عليه وآله و سلم)) آنها را به عنوان أهل بيت خود خطاب مى فرمود:
پيامبر اكرم ((صلى الله عليه وآله و سلم)) با تعابير مختلفى علاقه و بستگى خود را به اين چهار نفر ابراز مى داشت.
1 - على بن ابى طالب ((عليه السلام)) اما على بن ابى طالب ((عليه السلام)) كه به دلالت آيهء مباهله، نفس پيامبر ((صلى الله عليه وآله و سلم)) است، نقل شده كه پيامبر اكرم ((صلى الله عليه وآله و سلم)) مى فرمود:
" من آذى عليا فقد آذاني " (1) هر كس على را اذيت كند مرا اذيت كرده است، و مى فرمود:
" من سب عليا فقد سبني " (2) هر كس على را دشنام دهد مرا دشنام داده است، چنان كه در حديثى آمده است:
كسى بر على ((عليه السلام)) خرده گرفت پيامبر اكرم ((صلى الله عليه وآله و سلم)) با چهره اى خشمگين رو به او كرده و سه مرتبه فرمود:
از على چه مى خواهيد؟! از على چه مى خواهيد؟! از على چه مى خواهيد؟!
" فإن عليا مني، وأنا منه، وهذا وليكم بعدي " (1) على از من است و من از على او بعد از من، سرپرست و ولى همهء مؤمنان است (2).
پيامبر اكرم ((صلى الله عليه وآله و سلم)) على ((عليه السلام)) را به عنوان برادر برگزيد و فرمود:
" أنت أخي في الدنيا والآخرة " (3) و نه تنها خود، به على بن ابى طالب ((عليه السلام)) اظهار محبت و علاقه مى فرمود، بلكه، محبت على ((عليه السلام)) و محبت خود و عداوت على و عداوت خود و اطاعت على و اطاعت خود را يكى مى دانست.
حاكم نيشابورى از سلمان فارسى نقل مىكند كه گفت:
از رسول خدا ((صلى الله عليه وآله و سلم)) شنيدم كه مى فرمود: هر كس على را
دوست بدارد مرا دوست داشته و هر كس على را دشمن بدارد مرا دشمن داشته است (1).
و نيز، از ابن عباس نقل مىكند، پيامبر اكرم ((صلى الله عليه وآله و سلم)) به على ((عليه السلام)) نظر فرمود، پس گفت: يا على! تو آقائى در دنيا و آخرت، دوست تو دوست من و دوست من دوست خدا است، دشمن تو دشمن من و دشمن من دشمن خدا است، واى بر كسى كه بعد از من تو را به غضب آورد (2).
و از ابوذر نقل مىكند كه پيغمبر اكرم ((صلى الله عليه وآله و سلم)) به على ((عليه السلام)) فرمود:
هر كس كه از من فرمان ببرد از خدا فرمان برده و كسى كه نا فرمانى مرا كند، نافرمانى خدا را كرده و هر كس از تو فرمان ببرد از من فرمان برده و هر كس نافرمانى تو كند از من نافرمانى كرده است (3).
روشن است كه كسى كه اذيتش، دشنامش، محبتش، دشمنىاش، اطاعتش، معصيتش، اذيت و دشنام و محبت و دشمنى و اطاعت و معصيت رسول خدا باشد، بر همگان لازم و ضرورى است او را دوست داشته باشند، به همين جهت محبت امير المؤمنين ((عليه السلام)) به عنوان معيار شناخت مؤمن از منافق قرار داده شد، در بسيارى از منابع حديثى أهل سنت آمده است كه پيغمبر اكرم ((صلى الله عليه وآله و سلم)) به على ((عليه السلام)) فرمود:
" يا علي إنه لا يحبك إلا مؤمن ولا يبغضك إلا منافق " (1) اى على دوست ندارد تو را مگر مؤمن و دشمن ندارد تو را مگر منافق، تا آنجا كه ابو سعيد خدرى مى گويد: ما گروه انصار، منافقين را بوسيله بغض و دشمنى با على ((عليه السلام)) شناسائى مى كرديم (2).
پيامبر اكرم ((صلى الله عليه وآله و سلم)) به دوستان على دعا و براى دشمنان
على ((عليه السلام)) نفرين مى فرمود:
" اللهم وال من والاه وعاد من عاداه احب من احبه وابغض من ابغضه وانصر من نصره " (1).
و نيز پيامبر اكرم ((صلى الله عليه وآله و سلم)) جبهه خود و جبهه مخالفين خود را در جنگ و صلح، جبهه على ((عليه السلام)) و احيانا اهل بيتش يعنى على و فاطمه وحسن و حسين ((عليهم السلام)) و مخالفين آنان قرار داده است.
چنان كه در مسند احمد و مستدرك حاكم از ابو هريره آمده است:
پيامبر اكرم ((صلى الله عليه وآله و سلم))، به على وحسن و حسين و فاطمه ((عليهم السلام)) نظر كرد و فرمود:
" انا حرب لمن حاربكم و سلم لمن سالمكم " من در جنگم، با آنان كه با شما در جنگ باشد و در سلم و صلح مى باشم با آنان كه با شما در صلح و آشتيند (2).
و همين مضمون در سنن ترمذى و ابن ماجه از زيد بن ارقم (1)، و در مجمع الزوائد هيثمى (2) از صبيح نقل شده است.
2 - حضرت فاطمه زهراء ((عليها السلام) اما حضرت فاطمه زهراء ((عليها السلام) تنها دختر پيامبر اكرم ((صلى الله عليه وآله و سلم)) محبوب ترين افراد نزد وى (3)، كسى كه رسول خدا ((صلى الله عليه وآله و سلم)) او را پاره تن خود ناميد و فرمود:
" فاطمة بضعة مني يؤذيني ما آذاها ويريبني ما رابها " فاطمه پاره ء تن من است، مىآزارد مرا آنچه او را بيازارد، و رنجور مى سازد مرا، آنچه وى را رنجور كند، بلكه از آن بالاتر خشنودى و غضب او را، ملازم با خشنودى و غضب خدا معرفى كرده و فرموده است:
" ان الله يرضى لرضاك ويغضب لغضبك " (1). اى فاطمه: خدا حتما براى خشنودى تو خشنود و براى خشم و غضب تو خشمگين مى گردد.
3 - 4 - امام حسن و امام حسين ((عليهما السلام)) امام حسن و امام حسين ((عليهما السلام))، دو فرزند پيامبر اكرم ((صلى الله عليه وآله و سلم)) مى باشند به دلالت آيه مباهله * (ابناءنا) *، پيامبر اكرم ((صلى الله عليه وآله و سلم)) مى فرمايد:
" هذا ابناي من أحبهما فقد أحبني " (2) اين دو فرزندان منند هر كس آنها را دوست داشته باشد مرا دوست دارد.
و ترمذى نقل كرده، كه فرمود:
" هذا ابناي وابنا ابنتي، اللهم إني أحبهما فأحبهما وأحب من
يحبهما " (1) اين دو فرزند منند و فرزند دختر منند، خدايا من دوست دارم ايشان را، پس دوست بدار آنان را و دوست بدار كسى را كه آنان را دوست بدارد. و در حديث ديگرى آمده كه فرمود:
" هذا ابناي، فمن أحبهما فقد أحبني، ومن ابغضهما فقد ابغضني " (2).
و حاكم نيز نقل مىكند، كه رسول خدا ((صلى الله عليه وآله و سلم)) فرمود: حسن و حسين دو فرزند منند، هر كس آن دو را دوست بدارد، مرا دوست داشته و هر كه مرا دوست بدارد، خدا را دوست داشته و هر كه خدا را دوست داشته باشد، خدا او را به بهشت خواهد برد، و هر كس اين دو را دشمن داشته باشد، مرا دشمن داشته و هر كس دشمن من باشد دشمن خدا است و هر كه دشمن خدا باشد خدا او را در آتش مى افكند. سپس مى گويد اين حديث بر طبق شرايط بخارى و مسلم صحيح است (3).
احاديث به اين مضمون در منابع اهل سنت فراوان است، در برخى از احاديث نقل شده پيامبر اكرم ((صلى الله عليه وآله و سلم)) به محبت اين دو امر فرمود، سپس دستور داد كه اين فرمان را به ديگران برسانند، مثلا، نسائى نقل مىكند: كه نبى اكرم ((صلى الله عليه وآله و سلم)) نماز مى خواندند، چون سجده نمودند حسن و حسين ((عليهما السلام)) بر پشت آن حضرت قرار گرفتند: چون خواستند آن دو را از اين كار باز دارند، حضرت اشاره فرمود، آنان را به حال خودشان واگذارند، چون از نماز فارغ شد، آنان را در دامنش نهاد پس فرمود:
" من احبني فليحب هذين " هر كسى كه مرا دوست دارد بايد اين دو را دوست داشته باشد (1).
و ذهبى نقل كرده است: رسول خدا ((صلى الله عليه وآله و سلم)) فرمود:
" حسن سبط من الأسباط من أحبني فليحب حسنا " حسن يكى از سبطهاى من است هر كس كه مرا دوست دارد بايد حسن ((عليه السلام)) را
دوست داشته باشد (1).
و حاكم نقل مىكند: امام حسن ((عليه السلام)) خطبه مى خواند، مردى به پا خواست و گفت: شهادت مى دهم، رسول خدا ((صلى الله عليه وآله و سلم)) را ديدم او را در دامان گرفته بود و فرمود: هر كس مرا دوست داشته باشد پس بايد او را دوست بدارد و بايد آنان كه شاهد و حاضرند، به غائبين اين حكم را برسانند، سپس آن مرد گفت: اگر كرامت رسول خدا ((صلى الله عليه وآله و سلم)) نبود هيچ گاه اين حديث را نقل نمى كردم (2).
در هر صورت پيامبر اكرم ((صلى الله عليه وآله و سلم)) نسبت به اين چهار نفر (أهل بيت نبوت) گاه نسبت به مجموع آنان توصيه و سفارش مى نمود، گاه يك يك آنان را مى ستود و به آنان اظهار علاقه مى فرمود، تا آنجا كه در حديثى كه حاكم نيشابورى نقل كرده است، مخالفين أهل بيتش را حزب شيطان دانسته است، ابن عباس گفت: رسول خدا ((صلى الله عليه وآله و سلم)) فرمود: ستارگان براى اهل زمين امان از
تفرقه اند: و اهل بيت من امان از اختلاف، پس هرگاه قبيله اى از عرب با أهل بيت من مخالفت كند، (بين خود نيز) اختلاف خواهند كرد، و آنان حزب شيطان مى گردند. حاكم مى افزايد اين حديث سندش صحيح است اما بخارى و مسلم آن را نقل نكرده اند (1).
پس از رحلت پيامبر اكرم ((صلى الله عليه وآله و سلم)) چون پيامبر اكرم ((صلى الله عليه وآله و سلم)) رحلت فرمود و دست امت از ايذاء و ظلم مستقيم به آن حضرت كوتاه شد، ظلم به أهل بيتش آنان كه دوستى و دشمنى آنها و اذيت آنان دوستى و دشمنى و اذيت پيامبر ((صلى الله عليه وآله و سلم)) بود شروع شد، اما با شدت و شتابى بسيار بيشتر. ظلم و شهادت بسيارى از أصحاب پيامبر اكرم ((صلى الله عليه وآله و سلم)) كه قبلا چند نمونه آن را ذكر كرديم پرتويى از عداوت و دشمنى أهل بيتش بود.
ظلم به پيامبر ((صلى الله عليه وآله و سلم)) با ظلم به پاره تنش اولين كسى كه پس از رسول خدا ((صلى الله عليه وآله و سلم)) از أهل بيتش به او ملحق شد، چنان كه خود او خبر داده بود، فاطمه زهرا ((عليها السلام) بود، اما چگونه؟
صحيح بخارى از عايشه نقل مىكند، فاطمه ((عليها السلام) دختر پيامبر ((صلى الله عليه وآله و سلم))، فدك را از خليفه اول طلب كرد، او از دادن آن روى گرداند، فاطمه ((عليها السلام) بر او غضب كرد، از او قهر كرد، تا زنده بود با او سخنى نگفت، چون وفات كرد همسرش على ((عليه السلام)) وى را شبانه دفن كرد و به خليفه اول براى نماز بر فاطمه ((عليها السلام) خبر نداد (1).
در كتب بزرگان اهل سنت از قبيل ابن ابى شيبه در مصنف، سيوطى در مسند فاطمه، ابن عبد البر در الاستيعاب و بلاذرى در الاشراف، مطالبى در مورد آنچه بر بضعهء مصطفى فاطمهء زهراء ((عليها السلام)
در مدت كوتاه پس از رحلت پيامبر ((صلى الله عليه وآله و سلم)) تا شهادت آن بانو گذشت آمده، كه حاصل آن را مى توان در حديثى از جوينى كه يكى از محدثين بزرگ اهل سنت و مورد ستايش ذهبى مى باشد (1) جستجو كرد.
وى از پيامبر اكرم ((صلى الله عليه وآله و سلم)) نقل مىكند كه مى فرمود: چون به دخترم فاطمه مىنگرم، به ياد مى آورم، بعد از من با او چگونه رفتار مىشود، گويا مى بينم، ذلت در خانه‌اش وارد شده، حرمت و احترامش هتك گرديده، حقش غصب شده، ارثش از او بازداشته شده، پهلويش شكسته، جنينش سقط گرديده و او فرياد مى زند: " يا محمداه "...
پس او اول كسى است از أهل بيتم كه بر من وارد مىشود، " محزونة مكروبة مغمومة مغصوبة مقتولة " (2).
ما در اينجا بواسطه اختصار، از نقل آنچه بزرگان أهل سنت نقل كرده اند، تنها به اجمالى كه بخارى نقل كرده بود اكتفا مى كنيم.
ظلم به پيامبر ((صلى الله عليه وآله و سلم)) با ظلم به جانش دومين نفرى كه از اهل بيت به آن حضرت ملحق گرديد، على ((عليه السلام)) بود، على ((عليه السلام)) مى دانست نفس رسول خدا بودن، برادر و وصى او بودن و... اقتضاء تحمل رنج و اذيت فراوانى را دارد و به اين مطلب نيز پيامبر اكرم ((صلى الله عليه وآله و سلم)) تصريح فرموده بودند، حاكم نيشابورى در كتاب المستدرك على الصحيحين، از ابن عباس نقل مىكند كه پيغمبر ((صلى الله عليه وآله و سلم)) به على ((عليه السلام)) فرمود: كه بعد از من، به تو رنج و دشوارى مى رسد، على ((عليه السلام)) گفت: دينم در آن هنگام سالم خواهد ماند؟ فرمود: بلى. آنگاه حاكم مى گويد: اين حديث با معيارهاى بخارى و مسلم صحيح است. ذهبى نيز در تعليقش بر مستدرك وجود شرائط بخارى و مسلم را در سند اين
حديث تصديق مىكند (1)، و از على ((عليه السلام)) نقل كرده كه فرمود: در بين پيمانهاى پيامبر اكرم ((صلى الله عليه وآله و سلم)) با من اينست كه، امت پس از پيامبر اكرم با من غدر و حيله خواهند كرد. و حاكم مى گويد: سند اين حديث صحيح است، ذهبى نيز بر صحت سند اين روايت تأكيد دارد (2).
ابن حجر عسقلانى در المطالب العالية مى گويد: على بن ابى طالب ((عليه السلام)) فرمود: پيامبر اكرم ((صلى الله عليه وآله و سلم)) دست مرا گرفته بود، در بعضى از كوچه‌هاى مدينه راه مى رفتيم... پس چون راه خلوت شد دست به گردن من افكند، سپس شروع به گريه كرد، من عرض كردم: يا رسول الله چرا گريه مى كنيد؟ فرمود: كينه‌هايى در سينهء اقوامى است كه اظهار نمى كنند مگر بعد از من، گفتم: يا رسول الله دينم سالم
مى ماند؟ فرمود: دينت سالم مى ماند (1).
بنابر آنچه در صحيح مسلم و صحيح بخارى آمده است اين غدر پس از رحلت پيامبر اكرم ((صلى الله عليه وآله و سلم)) شروع شد، چه اينكه در صحيح مسلم آمده است كه خليفهء دوم به امير المؤمنين على ((عليه السلام)) گفت:
عقيده شما درباره خليفه اول و من اينست كه ما دروغگو و گناه كار و حيله گر و خائن هستيم (2).
همين حديث را بخارى نيز در موارد مختلفى از صحيحش آورده، و لكن نظر على ((عليه السلام)) را نسبت به خلفاء با كنايه ذكر كرده است (3).
اين عداوت و دشمنى همچنان اوج گرفت، تا تدريجا عداوت و دشمنى و لعن و سب حضرت امير المؤمنين ((عليه السلام)) شايع گرديد، به نحوى كه كسانى كه از اين امر تخلف مى كردند، مورد اعتراض واقع مى شدند، چنانچه در اكثر صحاح اهل سنت از آن جمله صحيح مسلم آمده است كه: معاويه به سعد بن ابى وقاص اعتراض مى كرد:
" ما منعك ان تسب ابا تراب " چه چيز مانع شده است تو را كه على بن ابى طالب ((عليه السلام)) را دشنام دهى (1)؟
كار به جائى رسيد كه سب و دشنام على ((عليه السلام)) نفس پيامبر اكرم ((صلى الله عليه وآله و سلم))، آن كس كه سب و ناسزا گفتن به او، سب و ناسزا گفتن به پيامبر ((صلى الله عليه وآله و سلم)) است، موجب امتياز و پاداش و تحسين و تقرب به دربار حكومت وقت گرديد و استنكاف از دشمنى با على ((عليه السلام)) با آنكه استنكاف از دشمنى با پيامبر اكرم ((صلى الله عليه وآله و سلم)) بود، جرم بزرگى به حساب مى آمد.
جمعى از صحابه پيامبر اكرم ((صلى الله عليه وآله و سلم)) به جرم محبت على كه
محبت پيامبر است، شكنجه شده و به شهادت رسيدند، كه به نمونه‌هايى از آن اشاره شد، با وجود اينكه دشمن على ((عليه السلام)) به مقتضاى احاديث فراوان و صحيح در نزد شيعه و سنى منافق است (1). و نيز به مقتضاى احاديث فراوان صحيح از علائم منافق دروغ است (2)، و نيز به مقتضاى احاديث فراوان و صحيح در نزد و شيعه و سنى دوستى على نشانهء ايمان بوده و مؤمن راستگو است.
بغض على ((عليه السلام)) كه نشانه نفاق و بغض پيامبر ((صلى الله عليه وآله و سلم)) است، شعار دينى گرديد، و سر منابر آشكارا ابراز مى شد. و بعدا آنچه را پيامبر اكرم ((صلى الله عليه وآله و سلم)) معيار ايمان و نفاق قرار داده بودند در بين بسيارى از علماء تراجم و رجال معيار براى صدق و كذب محدثين قرار گرفت، محب على و شيعه دروغگو و دشمن على ((عليه السلام)) رستگار و راستگو معرفى شد!!
آنان كه خود را از پيروان پيامبر اكرم ((صلى الله عليه وآله و سلم)) معرفى مى كردند، با
نفس پيامبر ((صلى الله عليه وآله و سلم)). و آنكه پيامبر فرموده بود جنگ با او جنگ با من است، و دشمنى با او دشمنى با من است، به نبرد و جنگ پرداخته و جمع زيادى از يارانش و دوستانش را كه دوستان پيامبر ((صلى الله عليه وآله و سلم)) بودند، و در ميان آنها گروهى از اصحاب پيامبر ((صلى الله عليه وآله و سلم)) نيز وجود داشتند را به شهادت رسانيدند، براى جنگ با آنكه جنگ با او جنگ با پيامبر ((صلى الله عليه وآله و سلم)) بود زن پيامبر ((صلى الله عليه وآله و سلم)) عايشه را اغواء نمودند و او كه به احترام پيامبر اكرم ((صلى الله عليه وآله و سلم)) و امر الهى * (وقرن في بيوتكن) * (1) بنا بود در خانه حجاب و عفاف باشد، به ميدان جنگ كشيدند و جنگ جمل را به پا كردند، تا اينكه پس از جنگ، على ((عليه السلام)) وى را با برادرش محمد بن ابى بكر به خانه‌اش برگرداند، در اين واقعه، جنگ با پيامبر اكرم ((صلى الله عليه وآله و سلم)) (حرب لمن حاربكم) و هتك به پيغمبر اكرم ((صلى الله عليه وآله و سلم)) از ناحيهء زنش عايشه و قتل جمعى از اصحاب و دوستان پيامبر اكرم ((صلى الله عليه وآله و سلم)) تحقق يافت.
از سوى ديگر (معاويه) فرزند آنكه تا يكسال قبل از رحلت پيامبر
اكرم ((صلى الله عليه وآله و سلم)) فرماندهى و سركردگى مشركان را در جنگ با پيامبر اكرم ((صلى الله عليه وآله و سلم)) به عهده داشت (ابو سفيان) پس از رحلت پيامبر اكرم ((صلى الله عليه وآله و سلم)) با فاصله اندكى والى شام شد و از همان به دو امر با آنان كه دشمنيشان دشمنى با پيامبر اكرم ((صلى الله عليه وآله و سلم)) بود يعنى اهل بيت آن حضرت به دشمنى پرداخت و جبهه پدرش ابو سفيان را تداوم بخشيد، چون تخم عداوت و كينه اهل بيت پيامبر ((صلى الله عليه وآله و سلم)) وعلى ((عليه السلام)) كه در دل شاميان كاشته بود به ثمر نشست، با على و اهل بيت رسول خدا ((صلى الله عليه وآله و سلم)) اعلان جنگ كرد، و جنگ صفين تحقق يافت، در اين جنگ غير از احاديثى كه قبلا ذكر شد كه جنگ با على جنگ با پيامبر ((صلى الله عليه وآله و سلم)) و دشمنان على (سپاهيان شام) دشمنان پيامبرند، شواهد ديگرى بر اينكه اين جنگ، جنگ با رسول خدا ((صلى الله عليه وآله و سلم)) بوده وجود دارد.
در اين جنگ گروهى از اصحاب پيامبر اكرم ((صلى الله عليه وآله و سلم)) بوده اند كه از آن جمله عمار ياسر است كه پيغمبر اكرم ((صلى الله عليه وآله و سلم)) در احاديثى موضع وى و موضع گروهى كه او در آنان خواهد بود،
و موضع گروهى كه در مقابل او قرار مى گيرند و موضع قاتل و دشمنش را بيان فرموده است.
احمد بن حنبل در مسند و حاكم در مستدرك و ذهبى در سير اعلام النبلاء مى گويند: پيامبر اكرم ((صلى الله عليه وآله و سلم)) فرمود: هر كس عمار را دشمن بدارد خدا او را دشمن دارد، و هر كس خصم او باشد خدا خصم اوست (1). و حاكم مى گويد: اين حديث سندش صحيح است به شرط بخارى و مسلم.
و حاكم نيشابورى نيز مى گويد: پيامبر اكرم ((صلى الله عليه وآله و سلم)) در مقابل كسى كه عمار را تحقير كرده بود، فرمود: هر كس عمار را دشمن بدارد خدا دشمن اوست و هر كس به عمار دشنام دهد خدا او را دشنام دهد و هر كس عمار را كوچك بدارد خدا او را كوچك كند... (2) و مشابه اين حديث را احمد بن حنبل نيز نقل كرده است (3)
و ذهبى نقل مىكند كه پيامبر ((صلى الله عليه وآله و سلم)) فرمود خون و گوشت عمار بر آتش حرام است (1).
و هيثمى نقل مىكند كه عمرو عاص به معاويه گفت: آيا نشنيده اى كه پيغمبر اكرم ((صلى الله عليه وآله و سلم)) آنگاه كه مسجد مى ساخت به عمار مى فرمود: تو بر جهاد حريصى، تو از اهل بهشتى، تو را گروهى سركش مى كشند؟ معاويه گفت: بلى، عمرو عاص گفت: پس چرا او را كشتى؟
اين حديث را طبرانى نيز نقل كرده و گفته است راويانش ثقه هستند (2).
حاكم نيشابورى مى گويد: حذيفة بن يمان گفت: از رسول خدا ((صلى الله عليه وآله و سلم)) شنيدم، كه به عمار مى فرمود: نمىميرى تا تو را گروهى سركش بكشند... حاكم مى گويد: اين حديث در بالاترين مرحله
صحت است و ذهبى نيز صحت آن را تأييد كرده است (1).
در مجمع الزوائد از أبي غاديه (قاتل عمار) نقل شده كه گفت:
شنيدم كه عمار عثمان را دشنام مى داد، او را به كشتن تهديد كردم، در روز جنگ صفين عمار بر مردم حمله مى برد، گفته شد اين عمار است، بر زانويش خنجرى زدم و او بر زمين افتاد. پس او را كشتم، اين مطلب به عمرو عاص گفته شد: وى گفت:
از پيامبر اكرم ((صلى الله عليه وآله و سلم)) شنيدم كه فرمود:
قاتل و آنكه وى را به خاك و خون مى كشد در آتش است (2).
بخارى نقل مىكند كه پيغمبر اكرم ((صلى الله عليه وآله و سلم)) فرمود:
" ويح عمار تقتله الفئة الباغية يدعوهم إلى الجنة ويدعونه إلى النار (3). (واى! عمار را گروه سركش مى كشند او آنان را به بهشت
مى خواند و آنها وى را به سوى جهنم مى خوانند.
ذهبى از مجاهد نقل مىكند كه پيغمبر ((صلى الله عليه وآله و سلم)) فرمود: آنها به عمار چكار دارند؟ عمار آنان را به سوى بهشت مى خواند و آنان او را به سوى جهنم، اين سيره و رسم بدبختان بدكاره است (1).
در برخى از احاديث، پيغمبر اكرم ((صلى الله عليه وآله و سلم))، عمار را معيار شناخت حق و باطل قرار داده است.
ترمذى از عايشه نقل مىكند كه پيامبر اكرم ((صلى الله عليه وآله و سلم)) فرمود: عمار بين دو چيز مخير نمى شود مگر اينكه بر مى گزيند آنچه را كه به حق او را رهنمونتر باشد (2).
و ذهبى از ابن مسعود آورده است، پيغمبر اكرم ((صلى الله عليه وآله و سلم)) مى فرمود: اگر مردم با هم اختلاف كردند ابن سميه (عمار) با حق
است (1).
از اين دو جنگ، جنگ سومى زائيده شد و مظلوميت پيامبر اكرم ((صلى الله عليه وآله و سلم)) از ناحيهء اهل بيتش افزون يافت، و گروهى مقدس مآب به عنوان حمايت از دين، با حقيقت دين و اساس دين به نبرد پرداختند، و بر زخم دل پيغمبر ((صلى الله عليه وآله و سلم)) نمك پاشيده و آزردگى خاطر وى را تشديد كردند، اين گروه خوارج و بانيان جنگ نهروان بودند، كه به مبارزه با احكام خدا و ولى خدا و نفس پيغمبر ((صلى الله عليه وآله و سلم)) با شعار (لا حكم إلا لله) پرداختند، و در اين جنگ شكست خوردند اما عاقبت على ((عليه السلام)) پس از رنج بسيار با شمشير شقى ترين اشرار از خوارج فرقش شكافته و در محراب عبادت به شهادت رسيد.
ظلم به پيامبر ((صلى الله عليه وآله و سلم)) با ظلم به سبط اكبرش سومين نفرى كه از اهل بيت پيامبر صل الله عليهم اجمعين به وى ملحق گرديد، حسن بن على ((عليه السلام)) بود او بار سنگين ظلم و جفا به
اهل بيت رسول خدا را از پدر و مادرش على و فاطمه زهرا ((عليهما السلام)) به ارث برد، او همچنان هدف تيرباران هتك و دشنام و ناسزاى به خود و پدرش و از اين طريق به جدش رسول خدا ((صلى الله عليه وآله و سلم)) بود.
پس از شهادت حضرت امير المؤمنين ((عليه السلام)) دوست و دشمن به هم آميخته شد، خوارج دشمنان اهل بيت ((عليهم السلام)) در ميان مردم سنگر گرفته بودند، بازتاب جنگهاى خونين (جمل، صفين و نهروان) وضع را بر امام حسن مجتبى ((عليه السلام)) بسيار دشوار كرده بود، منابع شيعه و سنى نشان مىدهد كه ياران وى براى مال و منال دنيا به دشمنش مى پيوستند، و گاه بر او مى شوريدند، حاكم نيشابورى در مستدرك و ذهبى در سير اعلام النبلاء و ابن عساكر در تاريخ دمشق، فاجعه را نقل كرده اند، مضمون آن، چنين است: چون مردم عراق با امام حسن ((عليه السلام)) بيعت كردند، آن حضرت لشكرى به سوى شام فرستاد و معاويه به فرمانده لشكر نامه اى نوشت كه يك ميليون درهم به وى مى پردازد، اگر از جنگ دست بردارد و وى پذيرفت و به سوى معاويه رفت، امام حسن ((عليه السلام)) لشكرى را به فرماندهى قيس بن سعد، به سوى
شام روانه كرد و خود نيز با لشكرى در پى آنان به راه افتاد، چون به مدائن رسيدند، كسى در لشكر فرياد برآورد كه قيس بن سعد فرمانده لشكر كشته شد، مردم به خيمه آن حضرت هجوم برده و آن را غارت كردند، حتى فرشهاى آن را ربودند عبا از دوش آن حضرت گرفته. و مردى از بنى اسد از پشت سر بر آن حضرت خنجر زهر آلودى زد، پس از اين ماجرا حضرت فرمود: لعنت خدا بر شما باد، خير در شما نيست، ديروز پدرم را كشتيد، امروز با من چنين رفتار مى كنيد (1).
و نقل شده است كه حضرت خطبه خواند و فرمود: شما در جنگ صفين دينتان پيشاپيش دنيايتان بود، و اكنون دنياى شما پيشاپيش دينتان قرار گرفته، بدانيد ما براى شما همانگونه كه بوديم هستيم، ولى شما آنچنان كه بوده‌ايد نيستيد، شما اكنون در ميان دو دستهء كشته قرار گرفته‌ايد، كشته‌هاى صفين
كه بر آنها مىگرييد، و كشته‌هاى نهروان كه براى آنها خون خواهى مى كنيد، آنان كه باقى مانند خوارند و آنان كه گريه مى كنند خون خواهند، بدانيد معاويه ما را به چيزى دعوت مىكند كه نه در آن عزت ماست و نه انصاف در آن رعايت مى گردد، اگر آماده مرگ و شهادتيد؟ پيشنهاد معاويه را رد كنيم، و اگر زندگى مى خواهيد؟ آن را بپذيريم.
مردم فرياد برآوردند: مى خواهيم بمانيم! مى خواهيم بمانيم!
چون حضرت را تنها گذاشتند وى تن به صلح داد (1).
و نيز آورده اند كه پس از بىوفايى مردم كوفه آن حضرت منبر رفت و فرمود: اى مردم كوفه (عراق) از خدا بترسيد، ما فرمانروايان شمائيم، ميهمانان شمائيم، ما اهل بيتى هستيم كه خدا درباره ما فرموده:
* (إنما يريد الله ليذهب عنكم الرجس أهل البيت (2) *.
راوى مى گويد: گريه اى به زيادى گريهء آن روز نديده ام، هر كس كه در مسجد بود گريهء فراوانى كرد (1).
اين سخنان يادآور سخنان امام حسين ((عليه السلام)) در كربلا است.
به اين ظلم بزرگ - تحميل صلح - بر فرزند پيامبر اكرم ((صلى الله عليه وآله و سلم)) بسنده نشد، و بعدا برخى از مورخين و سيره نويسان، اين واقعهء اسفبار را به سود معاويه تحريف كردند.
اما پس از صلح، بر ظلم نسبت به فرزند رسول خدا ((صلى الله عليه وآله و سلم)) حسن مجتبى ((عليه السلام)) افزودند، زهرى مى گويد: معاويه به هيچ شرطى از شرائط صلح عمل نكرد (2) مرتب در صدد قتل امام حسن ((عليه السلام)) برآمدند، و حضرت را مكرر مسموم نمودند، چنان كه حاكم نيشابورى مى گويد: حسن بن على مكرر مسموم گرديد و هر بار كه مسموم مى شد بهبود مى يافت، تا آخرين مرتبه كه مسموم گرديد و به شهادت رسيد، سم جگر آن
حضرت را آسيب رسانيده بود (1).
چون آن حضرت به شهادت رسيد و خواستند وى را طبق وصيتش در كنار قبر جدش دفن كنند، مروان و بنى اميه شمشيرها را برهنه كرده و گفتند نمى گذاريم او را كنار قبر پيامبر دفن كنند (2).
از ابو هريره نقل شده است كه مى گفت: اگر فرزند موسى ((عليه السلام)) را مىآوردند كه با پدرش دفن كنند (و بنى اسرائيل) مانع مى شدند، آيا آنان را ظالم در حق فرزند موسى نمى ديديد؟ گفتند: چرا، گفت: پس اين فرزند رسول خدا (صلى الله عليه وآله و سلم) است، كه آورده شده تا با پدرش دفن شود (3).
و نيز ابو هريرة گفت: آيا نسبت به فرزند پيامبرتان حسادت مى وزيد كه او را در خاكى دفن كنند؟ و حال آنكه شنيدم رسول
خدا ((صلى الله عليه وآله و سلم)) مى فرمود: من أحبهما فقد أحبني ومن أبغضهما فقد أبغضني (1).
ظلم به پيامبر ((صلى الله عليه وآله و سلم)) با ظلم به فرزندش چهارمين نفر از اهل بيت پيامبر ((صلى الله عليه وآله و سلم)) كه به آن حضرت ملحق گرديد حضرت ابى عبد الله الحسين سيد الشهداء (عليه السلام) بود، ظلم به پيامبر اكرم ((صلى الله عليه وآله و سلم)) در مورد امام حسين ((عليه السلام)) به اوج رسيد پيامبر ((صلى الله عليه وآله و سلم)) مكرر از اين فاجعه خبر داده، و بر آن گريسته بود، در كتب اهل سنت نيز آن قدر در مورد پديده ء دهشتناك ظلم به سيد الشهداء و اهل بيت پيامبر اكرم ((صلى الله عليه وآله و سلم)) خبر وجود دارد كه هيچ منصفى نمى تواند عظمت آن مصائب جانگداز را انكار كند.
پيشگويى شهادت امام حسين (عليه السلام) در مسند احمد بن حنبل مى خوانيم: كه نجى مى گويد: آنگاه كه در مسير صفين از محاذات نينوا مى گذشتيم على ((عليه السلام)) فرياد برآورد:
خدا به تو صبر دهد أبا عبد الله، خدا تو را صبر دهد، ابا عبد الله نزد شط فرات، گفتم: آنجا چيست؟
فرمود: روزى بر رسول خدا ((صلى الله عليه وآله و سلم)) وارد شدم و حال آنكه چشمانش مملو از اشك بود. گفتم: يا نبى الله! آيا كسى شما را به غضب آورده؟ چرا چشمانت پر از اشك است؟ فرمود: قبل از اين جبرئيل از نزد من برخاست، او به من خبر داد كه حسين ((عليه السلام)) نزد شط فرات كشته خواهد شد. آيا مى خواهى بوى خاكش را به تو بنمايانم؟ گفتم: بلى. پس دستش را دراز كرد و يك مشت از آن خاك به من داد، پس من نتوانستم جلو اشك چشمانم را بگيرم (1).
اين حديث را ابا يعلى نيز در مسندش آورده (2). و طبرانى نيز در المعجم الكبير حكايت كرده (3) و هيثمى در مجمع الزوائد پس از نقل
اين حديث مى گويد: احمد وابو يعلى و بزار و طبرانى اين حديث را روايت كرده اند و راويان آن ثقه هستند و اين حديث از غير نجى نيز نقل شده است (1).
هيثمى از عايشه يا ام سلمه نقل مىكند: پيامبر اكرم ((صلى الله عليه وآله و سلم)) به يكى از اين دو فرمود: بر من ملكى وارد شد، كه قبل از اين نيامده بود، گفت: فرزندت، اين (حسين) كشته مىشود، اگر مى خواهى خاكى را كه در آن كشته خواهد شد به تو نشان دهم، پس خاك قرمزى را بيرون آورد.
هيثمى مى گويد: و روايت كرد، اين حديث را احمد و سند آن صحيح است (2) احاديث به اين مضمون فراوان است.
پيش بينى پيامبر ((صلى الله عليه وآله و سلم)) اتفاق مى افتد آنچه پيامبر اكرم ((صلى الله عليه وآله و سلم)) بر آن گريست تحقق يافت!
فرزندان رسول خدا ((صلى الله عليه وآله و سلم)) كشته شدند!
دختران پيامبر ((صلى الله عليه وآله و سلم)) به اسارت برده شدند!
آنچنان ظلمى بر پيامبر ((صلى الله عليه وآله و سلم)) بواسطه ظلم به أهل بيتش شد، كه از مشركان مكه تصور آن نمى رفت!
مشركان فرزندى از رسول خدا را نكشتند، اهل بيتش را اسير نكردند.
چون اين مصيبت عظمى تحقق يافت، گفته شده كه آسمان خون گريست.
ذهبى از مدائنى نقل مىكند: افق آسمان پس از قتل امام حسين ((عليه السلام)) تا شش ماه مانند خون ديده مى شد.
و از ابن سيرين نقل مىكند كه آسمان بر كسى بعد از يحيى ((عليه السلام)) نگريسته به جز بر حسين ((عليه السلام)).
و از فسوى نقل مىكند كه چون حسين ((عليه السلام)) كشته شد، آسمان
بباريد و چون صبح شد همه چيز پر از خون بود (1).
از اين مصيبت بيشترين اذيت و ظلم به پيامبر اكرم ((صلى الله عليه وآله و سلم)) رسيد.
ابن عباس مى گويد: در نيمه روزى پيامبر اكرم ((صلى الله عليه وآله و سلم)) را در خواب ديدم ژوليده و غبار آلود، و در دستش شيشه اى از خون، گفتم:
يا رسول الله، اين چيست؟ فرمود: اين خون حسين و اصحاب اوست، همين امروز آن را گرفته ام. پس چون محاسبه شد يافتند همان روز حسين ((عليه السلام)) كشته شده (2).
و ترمذى از سلمى نقل مىكند: كه گفت: بر ام سلمه ام المؤمنين وارد شدم و حال آنكه او گريه مى كرد. گفتم: چرا گريه مى كنى؟ گفت:
رسول خدا ((صلى الله عليه وآله و سلم)) را در خواب ديدم كه بر سر و محاسنش خاك بود، گفتم: شما را چه شده است يا رسول الله؟
فرمود: الآن كشته شدن حسين ((عليه السلام)) را مشاهده كردم (3).
با توجه به اينكه هر كس رسول خدا ((صلى الله عليه وآله و سلم)) را خواب ببيند از رؤياهاى صادقه است و آن حضرت را ديده، مى توان گفت روح پيامبر اكرم ((صلى الله عليه وآله و سلم)) در كربلا حضور داشته و در اين مصيبت بزرگ بر سر و روى خود خاك مى ريخته.
صحنه جنايت آن قدر وقيح و شنيع است كه به خوبى و روشنى حكايت مىكند از دشمنى ديرينه با دودمان پيامبر اكرم ((صلى الله عليه وآله و سلم)) و روحيه انتقام جوئى و كينه توزى نسبت به اهل بيت پيامبر ((صلى الله عليه وآله و سلم)) تنها هدف از كشتن حسين ((عليه السلام)) و خاندان پيامبر و اصحابش رفع مانع از سر راه حكومت و يا ساير اهداف سياسى و... نبوده است.
رفتار با سرهاى شهداء كربلا خصوصا سر امام حسين ((عليه السلام)) و اسير كردن دختران پيامبر اكرم ((صلى الله عليه وآله و سلم)) بر اين مطلب تأكيد دارد.
بر همه آشكار بود كه اسراء دختران پيامبرند.
ذهبى نقل مىكند: كه آنگاه كه خيام امام حسين ((عليه السلام)) را پس از شهادت آن حضرت به تاراج مى بردند، مردى زيور فاطمه دختر امام حسين ((عليه السلام)) را مى ربود و مى گريست، فاطمه گفت: چرا گريه مى كنى؟ جواب داد: چگونه دختر رسول
خدا ((صلى الله عليه وآله و سلم)) را غارت كنم و گريه نكنم؟ فاطمه فرمود: پس دست از اين كار بردار. گفت مى ترسم اگر من تاراج نكنم، ديگرى آن را بربايد (1).
و نيز نقل مىكند: كه سكينه ((عليها السلام) به يزيد فرمود: " يا يزيد أبنات رسول الله سبايا؟ " اى يزيد آيا دختران پيامبر به اسارت گرفته شوند؟
بالاخره، با چوب خيزران بر لب و دندان و بينى و چشم، سر بريده امام حسين ((عليه السلام)) زدن و بازى كردن با آن، چه تفسيرى مىتواند داشته باشد، جز ابراز كينه ديرينه از پدر و جد امام حسين (عليه السلام) و خاندان پيامبر ((صلى الله عليه وآله و سلم)) و انتقام كشته‌گان مشركين قريش، چنان كه از ابيات يزيد استفاده مىشود، تعجب است، چرا رفتار ابن زياد در كوفه، با رفتار يزيد در شام همگون و مشابه است؟.
سر مطهر حسين ((عليه السلام)) در مجلس ابن زياد صحيح بخارى از انس نقل مىكند: كه گفت: من در مجلس ابن زياد حضور داشتم: كه سر حسين ((عليه السلام)) را آوردند، ابن زياد با چوبى به آن مى زد، من گفتم: اين در ميان آن دو (حسن و حسين ((عليهما السلام)) به پيامبر اكرم ((صلى الله عليه وآله و سلم)) شبيه تر است (1). اين مضمون را ترمذى (2). و ابن حبان (3) و ذهبى (4) و بسيارى از محدثين نقل كرده اند.
و ابو يعلى و طبرانى و هيثمى از انس نقل كرده اند كه گفت: چون حسين ((عليه السلام)) كشته شد، سر مقدسش را به نزد ابن زياد آوردند، او با چوب خيزران بر دندانهاى آن حضرت مى زد و مى گفت: چه دهان نيكوئى داشت، گفتم: چه زشت رفتارى دارى، من رسول خدا ((صلى الله عليه وآله و سلم)) را ديدم، كه جاى چوب تو را از دهانش مى بوسيد (5).
هيثمى مى گويد بزار و طبرانى اين حديث را نقل كرده اند و راويان آن توثيق شده اند (1).
و ذهبى از زيد بن ارقم نقل كرده كه گفت: من نزد عبيد الله بودم كه سر حسين ((عليه السلام)) را آوردند، پس چوبى در دست گرفت و لبهاى مطهر را با آن باز مى كرد و مى گفت: چه دندانهاى زيبائى، مانند در است.
پس نتوانستم خوددارى كنم، صدايم به گريه بلند شد، گفت: پير مرد چرا گريه مى كنى؟ گفتم: آنچه از رسول خدا ((صلى الله عليه وآله و سلم)) ديديم كه جاى اين چوب را مى مكيد و مى فرمود:
" اللهم إني أحبه فأحبه " خدايا من او را دوست دارم پس او را دوست بدار (2).
اين چند نمونه از احاديثى كه از مجلس ابن زياد حكايت مى كرد،
سر مطهر حسين (عليه السلام) در مجلس يزيد ذهبى نقل مىكند: چون عبيد الله، امام حسين ((عليه السلام)) را كشت اهل بيت آن حضرت را با سرهاى شهداء به نزد يزيد فرستاد، يزيد از كشته شدن آنان خشنود شد!! (1).
و نيز از واثله بن اسقع نقل مىكند: چون سر حسين ((عليه السلام)) را آوردند، مردى از اهل شام او را لعن كرد! واثله خشمگين شد، و به بپاخاست و گفت: بعد از آنكه از پيغمبر ((صلى الله عليه وآله و سلم)) در منزل ام سلمه شنيدم، در حالى كه بر فاطمه و دو فرزندش و همسرش كساء خيبرى افكنده بود، فرمود: * (إنما يريد الله ليذهب عنكم الرجس أهل البيت ويطهركم تطهيرا) * على و دو فرزندش را دوست مى دارم (2).
و نيز ذهبى از حمزة بن يزيد الحضرمى آورده است، گفت: زنى كه زيباترين و عاقلترين زنان بود ديدم، به نام ريا، وى لله و مربى يزيد بود، گفته اند، عمرش به صد سال رسيد، گفت: مردى بر يزيد وارد
شد و گفت بشارت، خدا ترا بر حسين ((عليه السلام)) پيروز گردانيد، سر حسين ((عليه السلام)) را آورده اند، پس در طشتى نهادند، دستور داد تا روى آن را برداشتند چون آن را ديد، چهره‌اش برافروخته شد، گويا بوئى از آن استشمام كرد.
آنگاه من به ريا گفتم: با چوب خيزران بر دندانهايش زد؟
گفت: به خدا قسم، بلى.
سپس حمزه گفت: بعضى از كسان ما گفته اند: كه ما ديديم، كه سر مقدس امام حسين ((عليه السلام)) سه روز در دمشق آويخته بود. ذهبى مى گويد: اين داستان " قوية الإسناد " است (1).
طبرانى نقل مىكند از ليث كه گفت: سر حسين بن على ((عليه السلام)) را به سوى عبيد الله بن زياد فرستادند و او آنان را به نزد يزيد بن معاويه فرستاد. يزيد دستور داد تا سكينه را پشت تختش قرار دهند. تا سر پدرش و بقيه خويشاوندانش (برادر و عمو و...) را نبيند وعلى بن الحسين ((عليه السلام)) در غل و زنجير بود، سر مقدس را گذاشته و به
دندانهاى امام حسين ((عليه السلام)) مى زد و شعر مى خواند... (1) اين حكايت را مجمع الزوائد نيز نقل كرده و در پايان گفته است:
" رواه الطبرانى ورجاله ثقات " اين حديث را طبرانى روايت كرده و راويان آن ثقه اند (2).
اذيت و آزارى كه در اين مرحله سوم به پيامبر ((صلى الله عليه وآله و سلم)) گرديد طرف مقايسه با اذيت و آزار مرحله اول و دوم نبود.
در مرحله اول از بعثت تا هجرت در مكه مكرمه مشركين فرزندان پيامبر ((صلى الله عليه وآله و سلم)) را نكشتند، ناموس پيامبر ((صلى الله عليه وآله و سلم)) را به اسارت در بين شهرها نگرداندند، سر فرزندان پيامبر ((صلى الله عليه وآله و سلم)) و حتى يارانش را در مكه نياويختند، در پيش روى پيامبر اكرم ((صلى الله عليه وآله و سلم)) با چوب خيزران بر لب و دندان و بينى و چشم سربريده فرزندش نزدند.
از اين رو با دلى مالا مال از غم و ديدگانى اشكبار مىپرسيم 1 - چرا ظلم و اذيت پيامبر اكرم بعد از وفاتش اين قدر اوج گرفت؟
2 - آيا اينان همان مشركان نبودند كه منافقانه اظهار اسلام كرده بودند؟
3 - آيا اين رفتار با خاندان پيامبر ((صلى الله عليه وآله و سلم)) انتقام از پيامبر ((صلى الله عليه وآله و سلم)) نبود؟
4 - اگر انتقام از پيغمبر ((صلى الله عليه وآله و سلم)) نبود؟ پس چرا اين همه اذيت و ظلم تنها متوجه خاندان پيامبر ((صلى الله عليه وآله و سلم)) شد؟
5 - آيا اين چنين اذيت و آزارى در بين مردم جاهليت سابقه داشت؟
6 - اگر سابقه نداشته، چرا اكنون چنين جنايات هولناكى را مرتكب شدند؟
7 - آيا سوء استفاده از قدرتى كه به وسيله اسلام بدست آورده بودند نبود؟
8 - اگر خاندان پيامبر ((صلى الله عليه وآله و سلم)) و پيامبر ((صلى الله عليه وآله و سلم)) خصوصيتى نداشتند؟ پس چرا اين جنايات تنها متوجه آل پيامبر ((صلى الله عليه وآله و سلم)) گرديد؟
9 - چرا فاطمه زهراء (عليها السلام) كه پاره تن رسول خدا ((صلى الله عليه وآله و سلم)) بود، بايد به واسطه رفتارى كه با او شد، به قول بخارى خشمگين و به قول ذهبى عليله از دنيا برود؟
10 - چرا شب دفن شود؟
11 - چرا قبرش مخفى باشد؟ چرا؟ چرا؟ چرا؟
12 - اگر پيامبر اكرم ((صلى الله عليه وآله و سلم)) بواسطه گلايه اى كه اسلمى از على (عليه السلام) در مسجد كرده، خشمگين به وى نگاه مىكند و مى گويد:
به خدا مرا آزردى، آيا سب و لعن على ((عليه السلام)) بر سر منابر، پيامبر ((صلى الله عليه وآله و سلم)) را نمىآزارد؟
13 - چرا بايد آنكه به مقتضاى آيه مباهله مصداق * (أنفسنا) * نفس پيغمبر ((صلى الله عليه وآله و سلم)) است، فحش داده شود؟
14 - چرا بايد آنكه پيغمبر ((صلى الله عليه وآله و سلم)) فرمود: علي مني وأنا من علي دشنام داده شود؟
15 - چرا بايد با آنكه دشمنى او دشمنى با پيامبر ((صلى الله عليه وآله و سلم)) است دشمنى شود؟
راستى با توجه به فرمايش پيامبر ((صلى الله عليه وآله و سلم)) كه فرمود: حرب لمن حاربكم و سلم لمن سالمكم، 16 - جنگ صفين جنگ با پيغمبر نبود؟
17 - جنگ جمل جنگ با پيغمبر نبود؟
18 - جنگ نهروان جنگ با پيغمبر نبود؟
با توجه به فرمايش پيامبر اكرم ((صلى الله عليه وآله و سلم)) يا على لا يحبك إلا مؤمن ولا يغضبك إلا منافق.
19 - آيا آنان كه على را سب مى كردند او را دشمن نداشتند؟
20 - آنهايى كه با على جنگيدند دوست على ((عليه السلام)) بودند؟
21 - اگر اينها دشمن على ((عليه السلام)) نبودند چه كسى دشمن على ((عليه السلام)) بود؟
22 - اگر اينها به مقتضاى فرمايش پيامبر ((صلى الله عليه وآله و سلم)) منافق نباشند چه كسى منافق است؟
23 - اگر گفته پيامبر ((صلى الله عليه وآله و سلم)) كه فرمود: لا يبغضك إلا منافق را نديده بگيريم مصداق اين همه آياتى كه در قرآن مربوط به منافقين است كيست؟
24 - اين آيات كه نازل شده " معاذ الله " مصداقى ندارد؟
25 - يا مصداق اين آيات دوستان على ((عليه السلام)) اند؟!
27 - اگر دشنام على ((عليه السلام)) دشنام به پيامبر است، كه فرمود:
" من سب عليا فقد سبني "؟ چرا دنبال نام دشنام دهنده على ((عليه السلام)) رضى الله عنه مى آوردند؟
28 - چرا هر كس غير على (عليه السلام) از سلف (ظالمان به اهل بيت پيامبر ((صلى الله عليه وآله و سلم)) را دشنام دهد رافضى و مشرك است، اما آنان كه على را دشنام دهند، مؤمن و عادلند؟ صحابى و تابعى اند؟
29 - آيا مىشود كسانى را كه به پيامبر ((صلى الله عليه وآله و سلم)) دشنام داده اند، با پيامبر ((صلى الله عليه وآله و سلم)) جنگيدند، پيامبر ((صلى الله عليه وآله و سلم)) را آزرده اند با پيامبر ((صلى الله عليه وآله و سلم)) دشمنى ورزيده اند را دوست بداريم، آنگاه بگوئيم پيامبر را هم دوست داريم؟
30 - مگر در احاديث معتبر در نزد اهل سنت نيامده:
" من شتم عليا فقد شتمني " هر كه على ((عليه السلام)) را دشنام دهد مرا دشنام داده.
" من آذى عليا فقد آذاني " هر كس على ((عليه السلام)) را بيازارد مرا آزرده.
" حرب لمن حاربكم " آنكه با شما (على و فاطمه وحسن و حسين) بجنگد با من جنگيده است.
" من أبغض عليا فقد أبغضني " هر كس على را دشمن بدارد مرا دشمن داشته؟
31 - چرا اين قدر در كتب حديثى، تاريخى اهل سنت از دشمنان خاندان پيامبر ((صلى الله عليه وآله و سلم)) حمايت مىشود؟
32 - آيا ممكن است پيامبر ((صلى الله عليه وآله و سلم)) دشمنان خود و خاندانش را بستايد؟
33 - آيا هيچ عاقلى هست كه در جعلى بودن احاديث فضائل دشمنان خاندان پيامبر ((صلى الله عليه وآله و سلم)) كه در كتب حديثى أهل سنت آمده ترديد كند؟
34 - چرا امام حسن ((عليه السلام)) را مكررا زهر مىخورانيدند؟
35 - چرا نگذاشتند امام حسن ((عليه السلام)) را در كنار قبر پيامبر ((صلى الله عليه وآله و سلم)) دفن كنند؟
36 - مگر نديده بودند كه حسن ((عليه السلام)) آنگاه كه كودكى خرد سال بود پيامبر ((صلى الله عليه وآله و سلم)) در سجده بودند و او بر پشت آن حضرت رفت حضرت سجده را طول داد و پس از نماز فرمود:
هر كس مرا دوست دارد بايد او را دوست داشته باشد؟
37 - آيا جا نداشت آنكه در كودكى بر شانه و پشت پيامبر جا داشته و فرزند و ريحانه او بود در كنارش دفن مى شد؟
38 - چرا براى جلوگيرى از دفن او شمشيرها از غلاف بيرون كشيده شد؟
39 - او مگر فرزند پيامبر ((صلى الله عليه وآله و سلم)) نبود؟
40 - مگر امام حسن و امام حسين ((عليهما السلام)) تنها فرزندان بازمانده از آن حضرت نبودند؟
41 - مگر خدا در قرآن آنان را به عنوان " ابنائنا " معرفى نكرده است؟
42 - مگر پيغمبر نفرمود: " هذان ابناي "؟
43 - پس چرا سر تنها فرزند پيغمبر ((صلى الله عليه وآله و سلم)) در زمان خودش (حسين ((عليه السلام)) را وارد مجلس ابن زياد كنند و برخى از اصحاب هم در آنجا باشند؟
44 - آيا آن صحابى هم همچون اهل بيت پيامبر ((صلى الله عليه وآله و سلم)) اسير بود؟
45 - يا او همراه با ابن زياد بود؟ و فقط تنها گفت: من ديدم كه اين لب و دندان را پيامبر ((صلى الله عليه وآله و سلم)) مى بوسيد، مى مكيد؟
46 - چرا در مجلس يزيد كه سر مطهر را وارد كردند صحابى پيامبر ((صلى الله عليه وآله و سلم)) حضور داشت؟
47 - مى توان گفت اين صحابه عادلند؟ پس در مجلس يزيد چه مى كنند؟
48 - آيا يزيد خليفه رسول خدا ((صلى الله عليه وآله و سلم)) بود و دختران رسول خدا ((صلى الله عليه وآله و سلم)) را به عنوان اسارت وارد مجلس او مى كردند؟ و او بر كشتن پسران رسول خدا و اسير كردن دخترانش شادى مى كرد؟ و هزاران سؤال ديگر 49 - آيا اينها اذيت و آزار پيامبر ((صلى الله عليه وآله و سلم)) نبود؟
50 - پس چرا مشمول آيهء شريفهء:
* (إن الذين يؤذون الله ورسوله لعنهم الله في الدنيا والآخرة) * (1) نباشند؟
تو هم اى دوست دار رسول خدا ((صلى الله عليه وآله و سلم))، از تاريخ در مورد اين سوگ سؤال كن، و در جواب آن سؤالها شيون سر كن، و بدان كه به عمق كلام رسول خدا ((صلى الله عليه وآله و سلم)) كه فرمود:
" ما أوذي نبي بمثل ما اوذيت " هيچ پيامبرى همچون من اذيت و آزار نشد، هيچ گاه نخواهى رسيد، چه اينكه عظمت و بزرگى مصيبت و مظلوميت رسول خدا ((صلى الله عليه وآله و سلم)) متناسب با عظمت و بزرگى خود او فوق تصور است.
